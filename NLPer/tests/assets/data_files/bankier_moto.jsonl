{"url": "https://www.bankier.pl/moto/koronawirus-przyspieszy-sprzedaz-samochodow-online-6830/", "title": ["Koronawirus przyspieszy sprzeda\u017c samochod\u00f3w online"], "lead": ["Epidemia koronawirusa przyspieszy rozw\u00f3j sprzeda\u017cy samochod\u00f3w online \u2013 przewiduje Dariusz Balcerzyk z Instytutu Bada\u0144 Rynku Motoryzacyjnego SAMAR. Spadnie te\u017c import samochod\u00f3w u\u017cywanych."], "text": ["Wed\u0142ug Balcerzyka, cho\u0107 sprzeda\u017c bezpo\u015brednia w ostatnich dniach zosta\u0142a mocno ograniczona ze wzgl\u0119du na bezpiecze\u0144stwo klient\u00f3w salon\u00f3w samochodowych i sprzedawc\u00f3w, to jednak nadal si\u0119 ona odbywa.", "Wskaza\u0142, \u017ce sprzeda\u017c nowych samochod\u00f3w przez internet to nic nowego, firmy ju\u017c od jakiego\u015b czasu to robi\u0105.", "\u201eAmeryka\u0144ski Ford jeszcze przed epidemi\u0105 og\u0142osi\u0142, \u017ce b\u0119dzie rezygnowa\u0107 ze stacjonarnych salon\u00f3w dealerskich na rzecz salon\u00f3w wirtualnych, tyle \u017ce to by\u0142 proces zaplanowany na d\u0142u\u017cszy czas\u2019 \u2013 doda\u0142.", "Jak oceni\u0142, \u201ew zwi\u0105zku z epidemi\u0105, kt\u00f3ra nie wiadomo, ile potrwa, ten proces z pewno\u015bci\u0105 przy\u015bpieszy\u201d.", "Doda\u0142, \u017ce na dane o sprzeda\u017cy nowych samochod\u00f3w w czasie epidemii, trzeba b\u0119dzie poczeka\u0107 do ko\u0144ca marca.", "Wskaza\u0142 natomiast, \u017ce nie ma w\u0105tpliwo\u015bci, i\u017c w marcu znacz\u0105co spadnie import samochod\u00f3w u\u017cywanych do Polski. \u201ePo zamkni\u0119ciu granic, ruch import\u00f3w zamar\u0142\u201d \u2013 zaznaczy\u0142 Balcerzyk. Jak podkre\u015bli\u0142, to jedna z niewielu dobrych wiadomo\u015bci zwi\u0105zanych z epidemi\u0105, bo z powodu koronawirusa, w Polsce b\u0119dzie nieco mniej zu\u017cytych samochod\u00f3w.", "Wed\u0142ug danych Polskiego Zwi\u0105zku Przemys\u0142u Motoryzacyjnego w styczniu 2020 roku sprowadzono do Polski 74 482 samochod\u00f3w u\u017cywanych, w lutym br. o blisko 300 wi\u0119cej (74 779 sztuk) \u2013 oba miesi\u0105ce mia\u0142y dodatni\u0105 dynamik\u0119 wzgl\u0119dem 2019 r. Stycze\u0144 o 8,5 proc., luty o 5,5 proc. rok do roku.", "Od weekendu w Polsce obowi\u0105zuje stan zagro\u017cenia epidemicznego wprowadzone rozporz\u0105dzeniem ministra zdrowia \u0141ukasza Szumowskiego. Przewiduje ono, \u017ce w okresie od 14 marca 2020 r. do odwo\u0142ania na obszarze Rzeczypospolitej Polskiej og\u0142asza si\u0119 stan zagro\u017cenia epidemicznego w zwi\u0105zku z zaka\u017ceniami wirusem SARS-CoV-2.", "W pi\u0105tek premier Mateusz Morawiecki poinformowa\u0142, \u017ce to w nocy z soboty na niedziel\u0119 wstrzymane zostan\u0105 mi\u0119dzynarodowe po\u0142\u0105czenia lotnicze pasa\u017cerskie i tak\u017ce po\u0142\u0105czenia kolejowe. Zapewni\u0142, \u017ce wewn\u0105trzkrajowy ruch samolotowy i kolejowy zostaje utrzymany i pozostanie bez zmian.", "Od 15 marca przywr\u00f3cone zosta\u0142y kontrole na granicach Polski; dla cudzoziemc\u00f3w b\u0119d\u0105 zamkni\u0119te z odst\u0119pstwami dla os\u00f3b, kt\u00f3re w Polsce przebywaj\u0105 legalnie; powracaj\u0105cych czeka 14 dni kwarantanny.", "autorka: Longina Grzeg\u00f3rska-Szpyt"]}
{"url": "https://www.bankier.pl/moto/auta-w-polsce-truja-najmocniej-w-europie-6745/", "title": ["Auta w Polsce truj\u0105 najmocniej w Europie"], "lead": ["Samochody zarejestrowane w Polsce emitowa\u0142y w 2019 r. najwi\u0119cej dwutlenku w\u0119gla w Unii Europejskiej \u2013 wynika z danych JATO Dynamics. Polska zosta\u0142a czerwon\u0105 latarni\u0105 tego niechlubnego rankingu, wyprzedzaj\u0105c Niemcy."], "text": ["Samochody zarejestrowane w Polsce emitowa\u0142y w 2019 r. najwi\u0119cej dwutlenku w\u0119gla w Unii Europejskiej \u2013 wynika z danych JATO Dynamics. Polska zosta\u0142a czerwon\u0105 latarni\u0105 tego niechlubnego rankingu, wyprzedzaj\u0105c Niemcy.", "Do 131,4 g/km wzros\u0142a \u015brednia emisja dwutlenku w\u0119gla przez samochody je\u017cd\u017c\u0105ce po polskich drogach. To wzrost o 3,1 proc. w por\u00f3wnaniu z zanotowanym przez JATO Dynamics w 2018 r. Polska jest te\u017c jedynym krajem w Unii Europejskiej, w kt\u00f3rym \u015brednia emisja dwutlenku w\u0119gla przekroczy\u0142a 130 g/km.", "Kraje UE z najwy\u017csz\u0105 emisj\u0105 dwutlenku w\u0119gla przez samochody", "\u0179r\u00f3d\u0142o: JATO Dynamics", "Polska zaj\u0119\u0142a ostatnie miejsce, zast\u0119puj\u0105c Niemcy, gdzie wzrost emisji o 0,8 proc. prze\u0142o\u017cy\u0142 si\u0119 na \u015bredni\u0105 warto\u015b\u0107 na poziomie 129,9 g/km. Nieznacznie lepiej by\u0142o na S\u0142owacji (129,7 g/km) oraz na W\u0119grzech (128,7 g/km).", "Wy\u017cszy wzrost emisji mia\u0142 miejsce jedynie w przypadku aut zarejestrowanych w Grecji (+4,6 proc.) i Chorwacji (+3,6 proc.), cho\u0107 w obu tych pa\u0144stwach \u015brednia emisja by\u0142a znacznie ni\u017csza ni\u017c w Polsce i wynios\u0142a odpowiednio 116 i 118,3 g/km.", "Najbardziej przyjaznymi dla \u015brodowiska autami je\u017cd\u017c\u0105 Portugalczycy. Ich auta emitowa\u0142y \u015brednio 83,2 g dwutlenku w\u0119gla na kilometr. Tam te\u017c odnotowano najwi\u0119kszy spadek emisji w relacji do 2018 r. (-22,2 proc.).", "\nLepszy wynik ni\u017c w 2018 r. osi\u0105gni\u0119to tak\u017ce we Francji (-0,9 proc.), Finlandii (-2,8 proc.), Danii (-3,2 proc.), Szwecji (-3,6 proc.) i Holandii (-5,9 proc.).", "Gdyby wzi\u0105\u0107 pod uwag\u0119 kraje b\u0119d\u0105ce cz\u0142onkami EFTA, najni\u017csz\u0105 \u015bredni\u0105 emisj\u0105 w 2019 r. cechowa\u0142y si\u0119 auta zarejestrowane w Norwegii (60,3 g/km).", "W\u015br\u00f3d producent\u00f3w aut, najni\u017csz\u0105 \u015bredni\u0105 emisj\u0105 dwutlenku w\u0119gla mog\u0142a pochwali\u0107 si\u0119 Toyota (97,5 g/km), kt\u00f3ra zanotowa\u0142a wynik o 2,3 proc. lepszy ni\u017c rok wcze\u015bniej i jako jedyna utrzyma\u0142a \u015bredni\u0105 emisj\u0119 poni\u017cej 100 g/km. To przede wszystkim efekt du\u017cej liczby hybryd w ofercie Toyoty. Z silnikami hybrydowymi oferowane s\u0105 m.in. najpopularniejsze w Polsce modele: corolla i yaris.", "Samochody z najwy\u017csz\u0105 emisj\u0105 dwutlenku w\u0119gla \u2013 marki", "\u0179r\u00f3d\u0142o: JATO Dynamics", "Spadek \u015bredniej emisji dwutlenku w\u0119gla przez produkowane przez siebie auta w 2019 r. zanotowa\u0142 r\u00f3wnie\u017c Citroen (-1,7 proc.), kt\u00f3ry zanotowa\u0142 drugi wynik (106,4 g/km) wyprzedzaj\u0105c w zestawieniu dw\u00f3ch innych francuskich producent\u00f3w: Peugeota (108,2 g/km) i Renault (113,3 g/km).", "Na przeciwleg\u0142ym biegunie znalaz\u0142y si\u0119: Mercedes (140,9 g/km), Mazda (135,4 g/km), Volvo (133,8 g/km) i Audi (130,3 g/km).", "Najwi\u0119kszy wzrost \u015bredniej emisji spalin w por\u00f3wnaniu z 2018 r. zanotowa\u0142o Suzuki (+6,3 proc.). Samochody produkowane przez Japo\u0144ski koncern emitowa\u0142y \u015brednio 120,6 g dwutlenku w\u0119gla na kilometr."]}
{"url": "https://www.bankier.pl/moto/przebieg-auta-pod-wieksza-kontrola-6773/", "title": ["Przebieg auta pod wi\u0119ksz\u0105 kontrol\u0105"], "lead": ["Kontrolowanie stanu licznik\u00f3w ma by\u0107 antidotum na ich przekr\u0119canie. Coraz wi\u0119cej informacji pojawia si\u0119 w Centralnej Ewidencji Pojazd\u00f3w i Kierowc\u00f3w \u2013 pisze w pi\u0105tek \u201eRzeczpospolita\u201d."], "text": ["Jak podaje gazeta, od 15 marca w \u017cycie wchodzi cz\u0119\u015b\u0107 przepis\u00f3w noweli rozporz\u0105dzenia z 13 lutego 2020 roku. \u201eWprowadzi\u0142 je minister cyfryzacji. Chodzi o zmiany w \u00a7 2. Przewiduj\u0105 one wzbogacenie zakresu danych udost\u0119pnianych w\u0142a\u015bcicielom pojazd\u00f3w o ich w\u0142asnych pojazdach nowymi kategoriami danych\u201d \u2013 czytamy w dzienniku.", "\u201eNowela wymienia tu informacje o: wymianie drogomierza oraz dacie i przyczynie jego wymiany. Na tym nie koniec. Do CEPiK wpisywana te\u017c b\u0119dzie data dokonania odczytu wskazania drogomierza po wymianie czy warto\u015b\u0107 jego odczytu wraz z jednostk\u0105 miary, a w razie braku mo\u017cliwo\u015bci odczytu \u2013 rodzaj stwierdzonej nieprawid\u0142owo\u015bci. W CEPiK pojawi\u0105 si\u0119 tak\u017ce informacje o wyniku: odczytu wskazania drogomierza czy daty i godziny wprowadzenia danych oraz numeru dokumentu potwierdzaj\u0105cego dokonanie odczytu wskazania drogomierza\u201d \u2013 informuje gazeta.", "Dziennik wskazuje tak\u017ce, \u017ce w Centralnej Ewidencji Pojazd\u00f3w i Kierowc\u00f3w pojawi si\u0119 te\u017c kod rozpoznawczy stacji kontroli pojazd\u00f3w oraz informacja o wydaniu dokumentu potwierdzaj\u0105cego dokonanie odczytu wskazania drogomierza. \u201eW \u00a7 2 dostosowano r\u00f3wnie\u017c przepis przewiduj\u0105cy brak mo\u017cliwo\u015bci odczytu i odnotowanie w takim przypadku rodzaju stwierdzonej nieprawid\u0142owo\u015bci. Dane dotycz\u0105ce tej nieprawid\u0142owo\u015bci zostan\u0105 udost\u0119pnione w us\u0142udze\u201d \u2013 dodaje.", "bf/ pko/"]}
{"url": "https://www.bankier.pl/moto/darmowe-parkingi-w-krakowie-do-konca-marca-6776/", "title": ["Darmowe parkingi w Krakowie do ko\u0144ca marca"], "lead": ["Od niedzieli do ko\u0144ca marca nie b\u0119dzie poboru op\u0142at i kontroli w strefie parkowania \u2013 poinformowa\u0142 magistrat w sobot\u0119. Decyzja taka jest zwi\u0105zana ze stanem zagro\u017cenia epidemicznego w Polsce i ma u\u0142atwi\u0107 funkcjonowanie mieszka\u0144com."], "text": ["\u201eChcemy u\u0142atwi\u0107 funkcjonowanie tym osobom, kt\u00f3re musz\u0105 doje\u017cd\u017ca\u0107 do pracy w centrum, a obawiaj\u0105 si\u0119 jazdy komunikacj\u0105 miejsk\u0105 oraz tym, kt\u00f3rzy opiekuj\u0105 si\u0119 osobami mieszkaj\u0105cymi w centrum i robi\u0105cymi im np. zakupy\u201d \u2013 czytamy w komunikacie urz\u0119du miasta.", "W Krakowie jedna osoba jest zara\u017cona koronawirusem \u2013 w stanie ci\u0119\u017ckim, ale stabilnym, przebywa w szpitalu im. S. \u017beromskiego.", "Wed\u0142ug danych Ministerstwa Zdrowia z soboty wieczorem, w Polsce koronawirus zabi\u0142 ju\u017c trzy osoby, zaka\u017cone s\u0105 103.", "Od 15 grudnia w Strefie P\u0142atnego Parkowania w Krakowie obowi\u0105zuj\u0105 nowe stawki: w podstrefach A \u2013 6 z\u0142 za pierwsz\u0105 i ka\u017cd\u0105 kolejn\u0105 godzin\u0119; w podstrefach B \u2013 5 z\u0142 za pierwsz\u0105 i ka\u017cd\u0105 kolejn\u0105 godzin\u0119 parkowania; a w podstrefach C \u2013 4 z\u0142 za pierwsz\u0105 i ka\u017cd\u0105 kolejn\u0105 godzin\u0119 parkowania. Nowe przepisy maj\u0105 wymusi\u0107 wi\u0119ksz\u0105 rotacj\u0119 tam, gdzie brakuje miejsc parkingowych oraz zach\u0119ci\u0107 kierowc\u00f3w, aby parkowali dalej od centrum i korzystali z komunikacji miejskiej.", "autor: Beata Ko\u0142odziej"]}
{"url": "https://www.bankier.pl/moto/fabryka-opla-w-gliwicach-zawiesza-produkcje-za-kilka-dni-stanie-tez-zaklad-w-tychach-6778/", "title": ["Fabryka Opla w Gliwicach zawiesza produkcj\u0119; za kilka dni stanie te\u017c zak\u0142ad w Tychach"], "lead": ["Od wtorku gliwicka fabryka samochod\u00f3w Opla, nale\u017c\u0105ca do Grupy PSA, na niespe\u0142na dwa tygodnie zawiesi produkcj\u0119 w zwi\u0105zku z epidemi\u0105 koronawirusa. Najdalej za kilka dni stan\u0105\u0107 ma r\u00f3wnie\u017c zak\u0142ad Grupy w Tychach, gdzie wytwarzane s\u0105 silniki."], "text": ["Od wtorku gliwicka fabryka samochod\u00f3w Opla, nale\u017c\u0105ca do Grupy PSA, na niespe\u0142na dwa tygodnie zawiesi produkcj\u0119 w zwi\u0105zku z epidemi\u0105 koronawirusa. Najdalej za kilka dni stan\u0105\u0107 ma r\u00f3wnie\u017c zak\u0142ad Grupy w Tychach, gdzie wytwarzane s\u0105 silniki.", "W gliwickiej fabryce pracuje blisko 2 tys. os\u00f3b, w zak\u0142adzie w Tychach \u2013 oko\u0142o 800. Jak poinformowa\u0142 w poniedzia\u0142ek PAP dyrektor generalny firmy Andrzej Korpak, pracownicy przejd\u0105 na tzw. postojowe, otrzymuj\u0105c w tym czasie 100 proc. wynagrodzenia. Jednocze\u015bnie firma liczy na obj\u0119cie przysz\u0142ym pakietem pomocowym ze strony rz\u0105du, dla firm dotkni\u0119tych skutkami epidemii.", "Zawieszenie produkcji w gliwickiej fabryce to efekt decyzji w\u0142adz Grupy PSA, kt\u00f3ra zdecydowa\u0142a o wstrzymaniu do 27 marca pracy wszystkich swoich europejskich fabryk. Ju\u017c w poniedzia\u0142ek stan\u0119\u0142y fabryki we francuskiej Miluzie i hiszpa\u0144skim Mardycie.", "We wtorek, opr\u00f3cz zak\u0142adu w Gliwicach, produkcj\u0119 zawiesz\u0105 tak\u017ce francuskie fabryki Poissy, Rennes, Sochaux, zak\u0142ad w hiszpa\u0144skiej Saragossie, zak\u0142ady w Eisenach i Ruesselsheim w Niemczech i brytyjska fabryka w Ellesmere Port. W \u015brod\u0119 zamkni\u0119te zostan\u0105 fabryki Hordain (Francja), Vigo (Hiszpania) i Mangualde (Portugalia), a w czwartek zak\u0142ady w brytyjskim Luton i s\u0142owackiej Trnavie.", "Zawieszenie produkcji \u2013 jak podano w komunikacie PSA \u2013 wynika, obok konieczno\u015bci ograniczenia rozprzestrzeniania si\u0119 koronawirusa, tak\u017ce z zak\u0142\u00f3ce\u0144 w dostawach od g\u0142\u00f3wnych kooperant\u00f3w oraz nag\u0142ego spadku popytu na mi\u0119dzynarodowych rynkach motoryzacyjnych.", "W Gliwicach \u2013 wed\u0142ug informacji PAP \u2013 dzienna produkcja to \u015brednio ok. 300-400 samochod\u00f3w. Niespe\u0142na dwutygodniowa przerwa w produkcji mo\u017ce oznacza\u0107 ubytek rz\u0119du 3 tys. aut. Ponadto w Gliwicach trwaj\u0105 przygotowania do uruchomienia produkcji aut dostawczych \u2013 r\u00f3wnie\u017c w tym zakresie prace b\u0119d\u0105 czasowo zawieszone.", "W poniedzia\u0142kowym komunikacie Grupy PSA nie wymieniono fabryki silnik\u00f3w w Tychach, jednak \u2013 jak powiedzia\u0142 PAP dyrektor Korpak \u2013 r\u00f3wnie\u017c ona za kilka dni wstrzyma produkcj\u0119. Jak wyja\u015bni\u0142 dyrektor, zak\u0142ad musi dostosowa\u0107 prac\u0119 do potrzeb swoich odbiorc\u00f3w \u2013 st\u0105d na razie jeszcze wytwarza silniki, ale za kilka dni \u2013 w zwi\u0105zku zatrzymaniem produkcji aut w ca\u0142ej Grupie PSA \u2013 r\u00f3wnie\u017c produkcja silnik\u00f3w zostanie zawieszona.", "W poniedzia\u0142ek rano decyzj\u0119 o zawieszeniu produkcji w wi\u0119kszo\u015bci europejskich zak\u0142ad\u00f3w podj\u0119\u0142a tak\u017ce grupa FCA, do kt\u00f3rej nale\u017c\u0105 m.in. fabryki w Tychach (samochody) i Bielsku-Bia\u0142ej (silniki). W zatrudniaj\u0105cej ok. 2,2 tys. os\u00f3b fabryce w Tychach produkcja zosta\u0142a wstrzymana ju\u017c w poniedzia\u0142ek, za\u015b zak\u0142ad w Bielsku-Bia\u0142ej pracuje obecnie w ograniczonym zakresie, na jedn\u0105 zmian\u0119. Niewykluczone, \u017ce decyzje o zawieszeniu produkcji podejm\u0105 niebawem r\u00f3wnie\u017c niekt\u00f3rzy dostawcy Opla i FCA.", "autor: Marek B\u0142o\u0144ski"]}
{"url": "https://www.bankier.pl/moto/koronawirus-wstrzymal-produkcje-aut-stanely-fabryki-opla-fiata-vw-i-innych-6787/", "title": ["Koronawirus wstrzyma\u0142 produkcj\u0119 aut. Stan\u0119\u0142y fabryki Opla, Fiata, VW i innych"], "lead": ["Epidemia koronawirusa zbiera \u017cniwo tak\u017ce w bran\u017cy motoryzacyjnej. Najwi\u0119ksi producenci aut wstrzymuj\u0105 produkcj\u0119. Stan\u0119\u0142y lub zmniejszy\u0142y moce produkcyjne tak\u017ce fabryki w Tychach i Gliwicach."], "text": ["Epidemia koronawirusa zbiera \u017cniwo tak\u017ce w bran\u017cy motoryzacyjnej. Najwi\u0119ksi producenci aut wstrzymuj\u0105 produkcj\u0119. Stan\u0119\u0142y lub zmniejszy\u0142y moce produkcyjne tak\u017ce fabryki w Tychach i Gliwicach.", "Koncerny motoryzacyjne w r\u00f3\u017cny spos\u00f3b argumentuj\u0105 czasowe zamykanie fabryk. U pod\u0142o\u017ca wszystkich tych decyzji stoi jednak epidemia koronawirusa rozprzestrzeniaj\u0105ca si\u0119 po Europie.", "Produkcja zosta\u0142a wstrzymana m.in. w wi\u0119kszo\u015bci europejskich fabryk koncernu FCA. Przerwa, przy najmniej na razie, potrwa do 27 marca i dotknie m.in. fabryk\u0119 w Tychach, gdzie produkowany jest fiat 500 i lancia ypsilon. Dziennie z ta\u015bmy monta\u017cowej zje\u017cd\u017ca ponad 1000 samochod\u00f3w. Obecnie fabryka jest dezynfekowana. Pocz\u0105tkowo przerwa mia\u0142a potrwa\u0107 jedynie w poniedzia\u0142ek i wtorek. Czy produkcja zostanie wznowiona po 27 marca, b\u0119dzie zale\u017ca\u0142o od skali epidemii w Europie.", "Opr\u00f3cz fabryki w Tychach produkcj\u0119 zawiesi\u0142y r\u00f3wnie\u017c wszystkie w\u0142oskie zak\u0142ady produkuj\u0105ce fiaty, chryslery i jeepy oraz fabryka w Kragujevac (Serbia).", "Zawieszenie produkcji aut w Europie dotknie tak\u017ce fabryk\u0119 Opla w Gliwicach. Podobnie jak w przypadku FCA, koncern PSA, do kt\u00f3rego nale\u017c\u0105 m.in. Peugeot, Citroen i Opel, zawiesi produkcj\u0119 aut do 27 marca. Od poniedzia\u0142ku nie pracuj\u0105 ju\u017c zak\u0142ady we francuskiej Miluzie oraz Madrycie.", "We wtorek produkcj\u0119, opr\u00f3cz fabryki w Gliwicach, zatrzyma\u0142y r\u00f3wnie\u017c zak\u0142ady w, Eisenach i R\u00fcsselsheim (Niemcy), Saragossie (Hiszpania), Sochaux, Rennes i Poissy (Francja) oraz w Ellesmere Port (Wielka Brytania). W \u015brod\u0119, 18 marca, ta\u015bmy monta\u017cowe stan\u0105 w hiszpa\u0144skim Vigo, portugalskim Mangualde i francuskim Hordain. Od czwartku nie b\u0119d\u0105 pracowa\u0142y zak\u0142ady w Trnawie (S\u0142owacja) i podlondy\u0144skim Luton.", "Swoj\u0105 fabryk\u0119 w Hiszpanii (w Walencji) zamkn\u0105\u0142 tak\u017ce Ford. Tym samym stan\u0119\u0142a produkcja modeli mondeo i galaxy. Powodem jest pozytywy wynik testu na chorob\u0119 COVID-19 u trzech pracownik\u00f3w. Pozostali zostali wys\u0142ani na urlopy, a pracownicy biurowi do pracy zdalnej z domu. Wcze\u015bniej koronawirusa wykryto u dw\u00f3ch pracownik\u00f3w Forda w Chinach oraz jednego w Niemczech.", "Nie brakuje r\u00f3wnie\u017c koncern\u00f3w, kt\u00f3re zawieszenie produkcji w europejskich fabrykach argumentuj\u0105 problemami z niedoborem dostaw. Z takiego powodu produkcj\u0119 modeli e-nv200 w dw\u00f3ch zak\u0142adach wstrzyma\u0142 m.in. Nissan. Jak t\u0142umacz\u0105 przedstawiciele producenta, do fabryk w Barcelonie, z powodu epidemii koronawirusa, nie docieraj\u0105 ko\u0142a produkowane dot\u0105d w pobliskiej miejscowo\u015bci Odena.", "Wstrzymanie produkcji dotkn\u0119\u0142o tak\u017ce 18 tys. pracownik\u00f3w Renault. Producent zawiesi\u0142 dzia\u0142anie 12 fabryk \u2013 m.in. w Hiszpanii i Francji, tak\u017ce tych produkuj\u0105cych auta elektryczne \u2013 zoe, kangoo (z.e.) oraz master (z.e.). Koncern nie poda\u0142 jednak daty wznowienia produkcji. Ta zostanie wznowiona, gdy \u201epozwol\u0105 na to warunki\u201d i gdy ponownie ruszy dostawa podzespo\u0142\u00f3w.", "Hiszpa\u0144sk\u0105 fabryk\u0119 w Martorell pod Barcelon\u0105 zamkn\u0105\u0142 tak\u017ce nale\u017c\u0105cy do koncernu Volkswagena Seat. Na co dzie\u0144 pracuje tam blisko 7 tys. os\u00f3b. Zwi\u0105zkowcy Seata wieszcz\u0105 wznowienie produkcji dopiero pod koniec kwietnia.", "Volkswagen zd\u0105\u017cy\u0142 ju\u017c zamkn\u0105\u0107 tak\u017ce fabryk\u0119 w hiszpa\u0144skiej Pampelunie, gdzie produkowane s\u0105 modele polo i t-cross oraz miasteczko samochodowe Volkswagen Autostadt przy g\u0142\u00f3wnej fabryce koncernu w Wolfsburgu.", "Najwi\u0119kszy na \u015bwiecie koncern motoryzacyjny zamknie tak\u017ce swoj\u0105 fabryk\u0119 na S\u0142owacji, gdzie produkowane s\u0105 volkswageny (touareg), audi (q7), porsche (cayenne), seaty (elektryczny model mii) oraz skody (citigo). Zak\u0142ad ma wstrzyma\u0107 produkcj\u0119 w pi\u0105tek.", "Jak t\u0142umaczy Herbert Diess, prezes Volkswagena, 2020 r., fabryki zamykane s\u0105 ze wzgl\u0119du na \u201ewyra\u017ane pogorszenie\u201d sprzeda\u017cy i \u201eniepewno\u015b\u0107 zaopatrzenia\u201d. Jak dodaje, epidemia koronawirusa stwarza dla producent\u00f3w aut \u201enieznane dot\u0105d wyzwania operacyjne i finansowe\u201d. Firma zanotowa\u0142a spadek sprzeda\u017cy w Chinach w lutym a\u017c o 74 proc. w ci\u0105gu roku.", "\u2013 Wielko\u015b\u0107 i czas oddzia\u0142ywania\u201d koronawirusa na Volkswagena jest nieokre\u015blony, wiarygodne prognozy s\u0105 obecnie prawie niemo\u017cliwe\u201d \u2013 powiedzia\u0142 dyrektor finansowy Frank Witter.", "O ok. 16 proc. zmniejszy\u0142a produkcj\u0119 fabryka Volkswagena dzia\u0142aj\u0105ca pod Lizbon\u0105, kt\u00f3ra zatrudnia ponad 5,5 tys. pracownik\u00f3w.", "R\u00f3wnie\u017c z powodu epidemii koronowirusa i przerw w dostawach, od poniedzia\u0142ku planowane jest wstrzymanie produkcji w fabryce Audi Hungaria w w\u0119gierskim Gyoer.", "Wci\u0105\u017c dzia\u0142aj\u0105 jednak nale\u017c\u0105ce do Volkswagena fabryki w Czechach. Nie podoba si\u0119 to tamtejszym zwi\u0105zkom zawodowym, kt\u00f3re wezwa\u0142y firm\u0119 do wstrzymania produkcji i rozpocz\u0119cia dwutygodniowej kwarantanny dla pracownik\u00f3w.", "W obliczu epidemii koronawirusa i choroby COVID-19, zawieszenie produkcji og\u0142osi\u0142a tak\u017ce Toyota. W \u015brod\u0119 o godz. 5:30 zamkni\u0119ta zostanie fabryka we francuskim Onnaing \u2013 Valenciennes. Przedstawiciele Toyoty nie sprecyzowali, kiedy produkcja zostanie wznowiona. Niezale\u017cnie od zamkni\u0119cia fabryki, ca\u0142y czas b\u0119d\u0105 trwa\u0142y prace nad projektem nowego yarisa.", "W dw\u00f3ch dolno\u015bl\u0105skich fabrykach Toyoty \u2013 w Wa\u0142brzychu i w Jelczu-Laskowicach \u2013 w konsekwencji rozprzestrzeniania si\u0119 epidemii koronawirusa, zawieszono produkcj\u0119. Pracownicy otrzymuj\u0105 jednak 100 proc. zasadniczego wynagrodzenia.", "Japo\u0144ski koncern zdecydowa\u0142 o sukcesywnym zawieszaniu produkcji w wi\u0119kszo\u015bci swoich fabryk w Europie. Dotyczy to zar\u00f3wno zak\u0142ad\u00f3w produkuj\u0105cych samochody, jak i silniki oraz przek\u0142adnie. Fabryki wstrzymaj\u0105 produkcj\u0119 do odwo\u0142ania.", "Zawieszona jest te\u017c produkcja w dw\u00f3ch dolno\u015bl\u0105skich fabrykach Toyoty \u2013 w Jelczu-Laskowicach i w Wa\u0142brzychu, kt\u00f3re \u0142\u0105cznie zatrudniaj\u0105 ponad 3 tys. os\u00f3b.", "\u201ePodyktowane jest to z jednej strony bezpiecze\u0144stwem naszych pracownik\u00f3w, a z drugiej w zwi\u0105zku z zaistnia\u0142\u0105 sytuacj\u0105 nie mamy zapewnionej p\u0142ynno\u015bci \u0142a\u0144cucha dostawa, co jest kluczowe dla naszej produkcji. Spad\u0142o te\u017c zapotrzebowanie na samochody w Europie\u201d \u2013 powiedzia\u0142 w pi\u0105tek PAP rzecznik Toyota Motor Manufacturing Poland Grzegorz G\u00f3rski.", "G\u00f3rski podkre\u015bli\u0142, \u017ce pracownicy, pomimo zawieszenia produkcji, b\u0119d\u0105 otrzymywa\u0107 100 proc. zasadniczego wynagrodzenia. \u201eW oparciu o zapisy Kodeksu pracy fabryka b\u0119dzie p\u0142aci\u0107 pracownikom tzw. postojowe. Musz\u0105 by\u0107 przy tym oni w gotowo\u015bci do pracy \u2013 to znaczy na przyk\u0142ad nie opuszcza\u0107 miejsca zamieszkania, aby m\u00f3c w ka\u017cdej chwili wr\u00f3ci\u0107 do pracy\u201d \u2013 powiedzia\u0142 G\u00f3rski.", "Dzia\u0142alno\u015b\u0107 swoich fabryk zawiesi\u0142o tak\u017ce Ferrari. Producent sportowych samochod\u00f3w zamkn\u0105\u0142 zak\u0142ady w Maranello i Modenie, co najmniej do 27 marca. Dodatkowym powodem wstrzymania produkcji by\u0142y braki dostaw uk\u0142ad\u00f3w hamulcowych przez firm\u0119 Brembo.", "O normalnym funkcjonowaniu fabryk w Europie i produkcji pe\u0142n\u0105 par\u0105 informuj\u0105 z kolei: BMW i Volvo.", "Jak wstrzymanie produkcji aut przez europejskie fabryki najwi\u0119kszych koncern\u00f3w wp\u0142ynie na sprzeda\u017c nowych samochod\u00f3w, przekonamy si\u0119 w kolejnych miesi\u0105cach. Niezale\u017cnie od epidemii koronawirusa bran\u017ca prze\u017cywa jednak kryzys ju\u017c od pocz\u0105tku roku. Wed\u0142ug danych ACEA sprzeda\u017c nowych aut w Europie wynios\u0142a w styczniu 2020 r. 956,8 tys. egzemplarzy. By\u0142a tym samym o 7,5 proc. ni\u017csza w relacji do stycznia 2019 r.", "Wynik osi\u0105gni\u0119ty przez bran\u017c\u0119 moto w Polsce by\u0142 jeszcze gorszy. ", ". Ten niekorzystny dla producent\u00f3w i dealer\u00f3w trend zosta\u0142 podtrzymany w lutym, gdy polskie firmy i klienci indywidualni zarejestrowali 38,5 tys. nowych samochod\u00f3w osobowych. ", "Wyznacznikiem w kreowaniu prognoz mo\u017ce by\u0107 rynek chi\u0144ski. Wed\u0142ug danych China Passenger Car Association (CPCA), cho\u0107 bran\u017ca samochodowa w Pa\u0144stwie \u015arodka zmaga si\u0119 ze spadkami sprzeda\u017cy ju\u017c od dw\u00f3ch lat, wynik osi\u0105gni\u0119ty przez koncerny motoryzacyjne w lutym by\u0142 najgorszym w historii.", ", a s\u0142abn\u0105ca produkcja uderzy\u0142a we wszystkich producent\u00f3w samochod\u00f3w \u2013 m.in. Volkswagena, BMW i Daimlera."]}
{"url": "https://www.bankier.pl/moto/ford-wyprodukuje-samochod-dla-e-sportu-6813/", "title": ["Ford \u201ewyprodukuje\u201d samoch\u00f3d dla e-sportu"], "lead": ["Ford przy wsp\u00f3\u0142pracy z graczami stworzy model wirtualnego samochodu wy\u015bcigowego. Autem b\u0119dzie mo\u017cna je\u017adzi\u0107 wy\u0142\u0105cznie w grach wideo \u2013 informuje serwis cnet.com."], "text": ["Ford przy wsp\u00f3\u0142pracy z graczami stworzy model wirtualnego samochodu wy\u015bcigowego. Autem b\u0119dzie mo\u017cna je\u017adzi\u0107 wy\u0142\u0105cznie w grach wideo \u2013 informuje serwis cnet.com.", "Ameryka\u0144ski producent samochod\u00f3w coraz mocniej wchodzi w rozwijaj\u0105cy si\u0119 \u015bwiat e-sportu. Nowy sportowy samoch\u00f3d b\u0119dzie wykorzystywany przez zawodnik\u00f3w powo\u0142anego w ubieg\u0142ym roku zespo\u0142u Fordzilla P1.", "Razem z konstruktorami Forda w projektowaniu nowego auta wezm\u0105 udzia\u0142 kapitanowie e-sportowych zespo\u0142\u00f3w Forda z Francji, Niemiec, W\u0142och, Wielkiej Brytanii i Hiszpanii. Jak zapewniaj\u0105 przedstawiciele koncernu, wygl\u0105d pojazdu nie b\u0119dzie nawi\u0105zywa\u0142 do \u017cadnego ju\u017c istniej\u0105cego forda.", "\nNa ostateczny kszta\u0142t i wyposa\u017cenie auta wp\u0142yw b\u0119d\u0105 mieli tak\u017ce pozostali gracze, kt\u00f3rzy wezm\u0105 udzia\u0142 w ankietach publikowanych na twitterowym profilu @TeamFordzilla, a kt\u00f3re b\u0119d\u0105 dotyczy\u0142y poszczeg\u00f3lnych cz\u0119\u015bci i podzespo\u0142\u00f3w zastosowanych w nowym poje\u017adzie.", "To nie pierwszy przypadek, gdy producent samochod\u00f3w stworzy samoch\u00f3d do u\u017cytku jedynie w wirtualnym \u015bwiecie. Taki zabieg zastosowali wcze\u015bniej tw\u00f3rcy gry Gran Turismo."]}
{"url": "https://www.bankier.pl/moto/duze-koncerny-wzywaja-do-serwisow-autom-grozi-pozar-6780/", "title": ["Du\u017ce koncerny wzywaj\u0105 do serwis\u00f3w. Autom grozi po\u017car"], "lead": ["Blisko 4 tys. samochod\u00f3w zosta\u0142o obj\u0119tych w Polsce kampani\u0105 naprawcz\u0105. Do serwis\u00f3w w\u0142a\u015bcicieli wadliwych aut wezw\u0105 Opel i Volkswagen. W autach mo\u017ce doj\u015b\u0107 do wycieku paliwa i po\u017caru."], "text": ["Blisko 4 tys. samochod\u00f3w zosta\u0142o obj\u0119tych w Polsce kampani\u0105 naprawcz\u0105. Do serwis\u00f3w w\u0142a\u015bcicieli wadliwych aut wezw\u0105 Opel i Volkswagen. W autach mo\u017ce doj\u015b\u0107 do wycieku paliwa i po\u017caru.", "Opel do Urz\u0119du Ochrony Konkurencji i Konsument\u00f3w zg\u0142osi\u0142 model insignia b. Na polskim rynku to w sumie 3574 samochody. W autach z roku modelowego 2018-2019, wyprodukowanych w Niemczech, w wyniku ocierania si\u0119 o przew\u00f3d pompy paliwa zacisku wi\u0105zki przewod\u00f3w mo\u017ce doj\u015b\u0107 do jego przetarcia i wycieku paliwa.", "Ponadto w cz\u0119\u015bci aut mo\u017ce do wycieku mo\u017ce doj\u015b\u0107 w wyniku p\u0119kni\u0119cia sztywnego przewodu powrotnego oleju w turbospr\u0119\u017carce. W obu tych przypadkach nast\u0119pstwem wycieku mo\u017ce by\u0107 po\u017car samochodu.", "W\u0142a\u015bciciele wadliwych opli otrzymaj\u0105 listowne wezwania do autoryzowanych stacji obs\u0142ugi, gdzie mechanicy sprawdz\u0105 u\u0142o\u017cenie przewodu paliwa, wymieni\u0105 zaciski przewod\u00f3w, a w ostateczno\u015bci przewody.", "Opel wykry\u0142 usterki tak\u017ce w modelach vivaro c i zafira life my 2020, wyprodukowanych we Francji i Wielkiej Brytanii. W wadliwych egzemplarzach nadmierna wilgo\u0107 mo\u017ce uszkodzi\u0107 modu\u0142 steruj\u0105cy poduszkami powietrznymi, co w konsekwencji mo\u017ce spowodowa\u0107 ich nieprawid\u0142owe dzia\u0142anie.", "Na polskim rynku kampani\u0105 naprawcz\u0105 obj\u0119te zosta\u0142y 34 auta. Ponadto, modele wyprodukowane we Francji mog\u0105 stwarza\u0107 problemy ze stabilnym prowadzeniem. Powodem tego mog\u0105 by\u0107 niew\u0142a\u015bciwie dokr\u0119cone \u015bruby i nakr\u0119tki mocuj\u0105ce tyln\u0105 o\u015b.", "Usterki zostan\u0105 bezp\u0142atnie naprawione w ASO Opla, o czym w\u0142a\u015bciciele wspomnianych modeli zostan\u0105 poinformowani listami poleconymi.", "Mo\u017cliwo\u015b\u0107 wyst\u0105pienia po\u017caru w wyprodukowanych przez siebie samochodach wykry\u0142 tak\u017ce Volkswagen. W modelach tiguan allspace (lub), wyprodukowanych pomi\u0119dzy 23 grudnia 2016 r. a 3 maja 2019 r. w Niemczech, w skrzynce elektrycznej zosta\u0142 zamontowany niew\u0142a\u015bciwy bezpiecznik wielokrotny. W razie wypadku, w kt\u00f3rym zadzia\u0142aj\u0105 poduszki powietrzne, pompa paliwa nie zostanie automatycznie od\u0142\u0105czona. Usterka mo\u017ce skutkowa\u0107 wyciekiem paliwa i po\u017carem.", "Na polskim rynku wad\u0119 wykryto w 100 pojazdach. Ich w\u0142a\u015bciciele zostan\u0105 zaproszeni do ASO Volkswagena, gdzie bezpieczniki zostan\u0105 wymienione.", "To kolejna usterka wykryta w ostatnich dniach przez Volkswagena. W ubieg\u0142ym tygodniu koncern og\u0142osi\u0142 kampani\u0119 naprawcz\u0105 modelu polo. Na polskim rynku obj\u0119\u0142a ona 4144 pojazdy. Mo\u017ce w nich doj\u015b\u0107 do samoczynnego i niezamierzonego odblokowania tylnego lewego pasa bezpiecze\u0144stwa."]}
{"url": "https://www.bankier.pl/moto/kornawirus-tnie-sprzedaz-aut-w-chinach-w-lutym-o-80-procent-6665/", "title": ["Kornawirus tnie sprzeda\u017c aut w Chinach. W lutym o 80 procent"], "lead": ["W zwi\u0105zku z epidemi\u0105 koronawirusa, w lutym sprzeda\u017c samochod\u00f3w w Chinach spad\u0142a o 80 proc. \u2013 wynika z danych China Passenger Car Associoation (CPCA) \u2013 donosi agencja Bloomberga. Cho\u0107 samochodowa bran\u017ca w Pa\u0144stwie \u015arodka zmaga si\u0119 ze spadkami sprzeda\u017cy ju\u017c od dw\u00f3ch lat, lutowy wynik by\u0142 najgorszy w historii."], "text": ["W zwi\u0105zku z epidemi\u0105 koronawirusa, w lutym sprzeda\u017c samochod\u00f3w w Chinach spad\u0142a o 80 proc. \u2013 wynika z danych China Passenger Car Associoation (CPCA) \u2013 donosi agencja Bloomberga. Cho\u0107 samochodowa bran\u017ca w Pa\u0144stwie \u015arodka zmaga si\u0119 ze spadkami sprzeda\u017cy ju\u017c od dw\u00f3ch lat, lutowy wynik by\u0142 najgorszy w historii.", "Ten i tak tragiczny wynik uratowa\u0142 ostatni tydzie\u0144. Wed\u0142ug wynik\u00f3w zebranych do 23 lutego spadek sprzeda\u017cy w por\u00f3wnaniu z lutym 2018 r. wynosi\u0142 ju\u017c 89 proc.", "Sprzeda\u017c spowodowana zar\u00f3wno znacznie ni\u017cszym popytem, jak i s\u0142abn\u0105c\u0105 produkcj\u0105 uderzy\u0142a we wszystkich producent\u00f3w samochod\u00f3w \u2013 m.in. Volkswagena, BMW i Daimlera, dla kt\u00f3rych Chiny s\u0105 najwi\u0119kszym rynkiem zbytu. Jak wynika z danych CPCA, cierpia\u0142a zw\u0142aszcza sprzeda\u017c hurtowa. Koncerny sprzeda\u0142y dealerom o 86 proc. mniej aut ni\u017c przed rokiem.", "Jak zauwa\u017ca Bloomberg, walk\u0119 ze spadkiem sprzeda\u017cy samochod\u00f3w rozpocz\u0119\u0142y w\u0142adze lokalne w Chinach. W Foshan na po\u0142udniu Chin kupuj\u0105cy mog\u0105 skorzysta\u0107 z rabatu w wysoko\u015bci 3000 juan\u00f3w (ok. 1700 z\u0142). Taki sam rabat przys\u0142uguje kupuj\u0105cym auta lokalnej marki Geely w mie\u015bcie Xiangtan w prowincji Hunan. Z kolei w Kantonie za kupno auta nap\u0119dzanego alternatywnymi \u017ar\u00f3d\u0142ami energii mo\u017cna liczy\u0107 na 10\u00a0000 juan\u00f3w (ok. 5600 z\u0142).", "Zdaniem cytowanego przez Bloomberga sekretarza generalnego CPCA, Cui Dongshu, aby z\u0142agodzi\u0107 spadek sprzeda\u017cy aut, chi\u0144ski rz\u0105d b\u0119dzie zmuszony m.in. obni\u017cy\u0107 podatek od zakupu samochodu."]}
{"url": "https://www.bankier.pl/moto/polacy-kupuja-mniej-nowych-aut-top-20-modeli-w-lutym-6683/", "title": ["Polacy kupuj\u0105 mniej nowych aut. TOP 20 modeli w lutym"], "lead": ["Bran\u017ca motoryzacyjna w Polsce coraz mocniej do\u0142uje, a Polacy coraz rzadziej odwiedzaj\u0105 salony samochodowe. Za nami najgorszy luty na polskim rynku motoryzacyjnym od 2016 r. \u2013 wynika z danych Polskiego Zwi\u0105zku Przemys\u0142u Motoryzacyjnego. Rozwojowi sprzeda\u017cy nie sprzyjaj\u0105 bardziej restrykcyjne limity emisji spalin i informacje o spowolnieniu gospodarczym, ale tak\u017ce szalej\u0105ca na \u015bwiecie epidemia koronawirusa."], "text": ["Bran\u017ca motoryzacyjna w Polsce coraz mocniej do\u0142uje, a Polacy coraz rzadziej odwiedzaj\u0105 salony samochodowe. Za nami najgorszy luty na polskim rynku motoryzacyjnym od 2016 r. \u2013 wynika z danych Polskiego Zwi\u0105zku Przemys\u0142u Motoryzacyjnego. Rozwojowi sprzeda\u017cy nie sprzyjaj\u0105 bardziej restrykcyjne limity emisji spalin i informacje o spowolnieniu gospodarczym, ale tak\u017ce szalej\u0105ca na \u015bwiecie epidemia koronawirusa.", "W lutym w Polsce zarejestrowano 38 508 nowych samochod\u00f3w osobowych. To o 2,4 proc. gorszy wynik od styczniowego i jednocze\u015bnie a\u017c o 12 proc. gorszy od osi\u0105gni\u0119tego przez bran\u017c\u0119 w lutym 2019 r. \u0141\u0105cznie z pojazdami dostawczymi o masie do 3,5 t. do bazy Centralnej Ewidencji Pojazd\u00f3w trafi\u0142y 43 152 auta.", "Wyra\u017ane spowolnienie dotkn\u0119\u0142o zw\u0142aszcza segment klient\u00f3w indywidualnych, kt\u00f3rzy w lutym kupili 12 655 nowych aut, o 11 proc. mniej ni\u017c w styczniu i o 19,5 proc. mniej ni\u017c rok wcze\u015bniej.", "Jak t\u0142umacz\u0105 eksperci Polskiego Zwi\u0105zku Przemys\u0142u Motoryzacyjnego, na kolejny miesi\u0105c ze spadkiem sprzeda\u017cy wp\u0142yw mia\u0142y przede wszystkim informacje o spowolnieniu gospodarczym i wysokiej inflacji oraz spadaj\u0105cy wska\u017anik ufno\u015bci konsumenckiej. Rozwojowi rynku motoryzacyjnego w Polsce nie sprzyja tak\u017ce epidemia koronawirusa, kt\u00f3ra w Chinach przyczyni\u0142a si\u0119 do spadku sprzeda\u017cy aut r/r w lutym a\u017c o 80 proc.", "Mniej aut ni\u017c w lutym 2019 r. zarejestrowano tak\u017ce na REGON. Firmy do bazy CEP wprowadzi\u0142y w lutym 25 853 nowe samochody osobowe (-7,8 proc. r/r). Co ciekawe, lutowy wynik by\u0142 o 2,4 proc. lepszy ni\u017c osi\u0105gni\u0119ty miesi\u0105c wcze\u015bniej.", "Podobnie jak w poprzednich miesi\u0105cach konkurencj\u0119 w Polsce deklasuj\u0105 Toyota i Skoda, kt\u00f3re w lutym sprzeda\u0142y odpowiednio 5179 i 5138 samochod\u00f3w. Dla por\u00f3wnania kolejny w zestawieniu Volkswagen sprzeda\u0142 w tym samym czasie w Polsce 2975 aut.", "R\u00f3wnie\u017c w pierwszej czw\u00f3rce najpopularniejszych modeli znalaz\u0142y si\u0119 wy\u0142\u0105cznie toyoty i skody, uzyskuj\u0105c wyniki powy\u017cej tysi\u0105ca sprzedanych egzemplarzy. Pierwsza, podobnie jak w styczniu, by\u0142a corolla (1664 egzemplarze), a druga skoda octavia (1583 egzemplarze), czyli najpopularniejsze modele 2019 roku w Polsce.", "Zar\u00f3wno octavia jak i corolla zanotowa\u0142y jednak spadek sprzeda\u017cy w por\u00f3wnaniu ze styczniem \u2013 odpowiednio o 6,3 i 18,9 proc. Jeszcze gorszy wynik, o 38,6 proc., wzgl\u0119dem pierwszego miesi\u0105ca roku zaliczy\u0142a mniejsza z toyot \u2013 yaris (1237 egzemplarzy). To najwi\u0119kszy spadek sprzeda\u017cy w\u015br\u00f3d czo\u0142owych dwudziestu modeli lutego, cho\u0107 pod uwag\u0119 nale\u017cy wzi\u0105\u0107 kalendarz. Luty mia\u0142 bowiem o trzy dni robocze mniej od stycznia.", "Wi\u0119kszo\u015b\u0107 sprzedanych przez Toyot\u0119 yaris\u00f3w nabyli klienci indywidualni (739 egzemplarzy). I cho\u0107 by\u0142 to wynik o 40,5 proc. gorszy ni\u017c w styczniu, pozwoli\u0142o to zaj\u0105\u0107 yarisowi pierwsze miejsce w tym segmencie.", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 luty 2020", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego", "Wynik powy\u017cej 500 sprzedanych egzemplarzy przekroczy\u0142a jeszcze toyota yaris (540 sztuk i -17,6 proc. m/m). Na trzecim miejscu uplasowa\u0142a si\u0119 skoda fabia (391 egzemplarzy), a czwarte miejsce zaj\u0119\u0142a najpopularniejsza w\u015br\u00f3d klient\u00f3w indywidualnych w 2019 r. dacia duster (368 egzemplarzy).", "Spo\u015br\u00f3d dwudziestu najpopularniejszych modeli, a\u017c 13 zanotowa\u0142o w lutym spadki sprzeda\u017cy. Na drugim biegunie znalaz\u0142a si\u0119 m.in. kia stonic (317 egzemplarzy), kt\u00f3ra osi\u0105gn\u0119\u0142a wynik o 65,1 proc. lepszy od styczniowego. Lepszy od styczniowego wynik odnotowa\u0142a te\u017c kia rio (228 egzemplarzy i +24,6 proc. m/m) oraz inny korea\u0144ski model hyundai kona (185 egzemplarzy i +28,5 proc. m/m).", "Podobnie jak w lutym, tak i od pocz\u0105tku roku liderem w\u015br\u00f3d polskich klient\u00f3w indywidualnych jest toyota yaris, kt\u00f3ra zbli\u017cy\u0142a si\u0119 do 2 tys. sprzedanych egzemplarzy (1980). Druga, z wynikiem 1195 sztuk jest wi\u0119ksza z toyot \u2013 corolla. Dzi\u0119ki dobremu rezultatowi osi\u0105gni\u0119temu w styczniu, na trzecim miejscu plasuje si\u0119 fiat tipo (870 egzemplarzy).", "Najlepszym wynikiem sprzeda\u017cowym w\u015br\u00f3d firm w lutym mo\u017ce pochwali\u0107 si\u0119 skoda octavia (1240 egzemplarzy), kt\u00f3ra po miesi\u0105cu przerwy wr\u00f3ci\u0142a w tym segmencie na pozycj\u0119 lidera, wyprzedzaj\u0105c toyot\u0119 coroll\u0119 (1124 egzemplarze). Na zamian\u0119 pozycji w rankingu wp\u0142yw mia\u0142 zw\u0142aszcza spadek sprzeda\u017cy corolli (-19,6 proc. m/m). Octavia w tym czasie utrzyma\u0142a wynik osi\u0105gni\u0119ty w styczniu (-0,8 proc. m/m).", "Rejestracje nowych samochod\u00f3w osobowych na firmy, ranking modeli \u2013 luty 2020", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego", "Firmy ch\u0119tnie si\u0119ga\u0142y w lutym tak\u017ce po skod\u0119 fabi\u0119 (894 egzemplarze), forda focusa (604 egzemplarz) i renault clio (600 egzemplarzy). W przypadku francuskiego modelu na uwag\u0119 zas\u0142uguje ponad dwukrotny wzrost sprzeda\u017cy w por\u00f3wnaniu ze styczniem \u2013 o 113,5 proc.", "Znacz\u0105cy spadek w rankingu wzgl\u0119dem stycznia zanotowa\u0142a toyota yaris (498 egzemplarzy i -35,7 proc. m/m). Jeszcze gorzej w relacji do stycznia wypad\u0142a skoda superb (327 egzemplarzy i -48,9 proc. m/m).", "Pomimo gorszego wyniku osi\u0105gni\u0119tego w lutym, toyota corolla pozosta\u0142a najch\u0119tniej rejestrowanym na REGON od pocz\u0105tku 2020 r. modelem (2522 egzemplarze). Po pi\u0119tach depcze jej jednak skoda octavia (2490 egzemplarzy). Oba samochody zostawiaj\u0105 konkurencj\u0119 daleko w tyle. Trzecia w zestawieniu skoda fabia (1570 egzemplarze) osi\u0105gn\u0119\u0142a w ci\u0105gu dw\u00f3ch miesi\u0119cy wynik gorszy o blisko 1000 sztuk."]}
{"url": "https://www.bankier.pl/moto/lista-aut-ktore-sa-latwym-lupem-dla-zlodziei-6795/", "title": ["Te auta b\u0119d\u0105 \u0142atwym \u0142upem dla z\u0142odziei [Lista]"], "lead": ["Wadliwe immobilisery u\u0142atwiaj\u0105ce z\u0142odziejom kradzie\u017ce montowano w milionach aut sprzedawanych w Europie \u2013 donosi \u201e", "Auto \u015awiat", "\u201d. Na li\u015bcie nie brakuje najpopularniejszych modeli ostatnich miesi\u0119cy w Polsce. W\u015br\u00f3d nich s\u0105 m.in. toyoty, hyundaie i kie."], "text": ["Wadliwe immobilisery u\u0142atwiaj\u0105ce z\u0142odziejom kradzie\u017ce montowano w milionach aut sprzedawanych w Europie \u2013 donosi \u201e", "\u201d. Na li\u015bcie nie brakuje najpopularniejszych modeli ostatnich miesi\u0119cy w Polsce. W\u015br\u00f3d nich s\u0105 m.in. toyoty, hyundaie i kie.", "B\u0142\u0105d zabezpiecze\u0144 w immobiliserach umo\u017cliwiaj\u0105cy z\u0142odziejom dorobienie kluczy odkryli eksperci z uniwersytet\u00f3w w brytyjskim Birmingham i belgijskim Leuven. Ich zdaniem, aby ukra\u015b\u0107 auto, z\u0142odziejom wystarcza\u0142 transmiter RFID. Po zbli\u017ceniu go do klamki, urz\u0105dzenie przenika\u0142o do systemu pojazdu i pobiera\u0142o informacje potrzebne do dorobienia identycznego klucza umo\u017cliwiaj\u0105cego odpalenie silnika.", "Samochody z wadliwymi zabezpieczeniami", "\u0179r\u00f3d\u0142o: Bankier.pl na podstawie danych Uniwersytetu w Birmingham i Leuven", "Wadliwe zabezpieczenia firmy Texas Instruments montowa\u0142a m.in. Toyota, Hyundai, Kia i Tesla. Problem dotyczy 25 modeli, w tym kilku najpopularniejszych w\u015br\u00f3d polskich klient\u00f3w.", "\u0141atwym \u0142upem dla z\u0142odziei mog\u0105 by\u0107 m.in. toyoty: corolle i yarisy, czyli dwa najpopularniejsze modele w\u015br\u00f3d polskich klient\u00f3w instytucjonalnych w lutym. Problem dotyczy jednak starszych aut, odpowiednio z rocznik\u00f3w 2010-2014 i 2011-2013. Na li\u015bcie nie zabrak\u0142o tak\u017ce produkowanego w Polsce i b\u0119d\u0105cego w\u015br\u00f3d dwudziestu najch\u0119tniej kupowanych aut 2019 r. modelu auris (2009-2013) i rav4 (2011-2012).", "W\u015br\u00f3d \u017ale zabezpieczonych modeli znalaz\u0142y si\u0119 tak\u017ce produkowane przez korea\u0144skich producent\u00f3w: hyundai i20 (2009) i kia ceed (2011-2017).", "Na li\u015bcie znalaz\u0142y si\u0119 r\u00f3wnie\u017c dost\u0119pne w Polsce modele z najnowszych rocznik\u00f3w: kia solu (od 2013 r. wzwy\u017c), kia ceed (od 2012 r.), hyundai i10 (od 2008 r.). \u0141atwym \u0142upem dla z\u0142odziei mog\u0142y by\u0107 tak\u017ce tesle s wyprodukowane pomi\u0119dzy czerwcem 2018 r. a lipcem 2019 r.", "Cytowany przez brytyjski magazyn motoryzacyjny \u201e", "\u201d przedstawiciel Hyundaia zapewni\u0142, \u017ce monitoruje sytuacj\u0119 i doradzi\u0142, by w\u0142a\u015bciciele aut z wykrytymi wadami zabezpiecze\u0144 pilnowali, aby kluczyki nie dostawa\u0142y si\u0119 w niepowo\u0142ane r\u0119ce.", "Spo\u015br\u00f3d producent\u00f3w zagro\u017conych kradzie\u017c\u0105 modeli jedynie Tesla zaktualizowa\u0142a oprogramowanie. Przed wi\u0119kszym problemem stan\u0119li w\u0142a\u015bciciele starszych i znacznie bardziej popularnych modeli wyprodukowanych przez Toyot\u0119, Ki\u0119 i Hyundaia."]}
{"url": "https://www.bankier.pl/moto/ceny-nowych-samochodow-wystrzelily-ktore-marki-podrozaly-najmocniej-6820/", "title": ["Ceny nowych samochod\u00f3w wystrzeli\u0142y. Kt\u00f3re marki podro\u017ca\u0142y najmocniej?"], "lead": ["\u015arednio o ponad 13 tys. z\u0142 podro\u017ca\u0142y w ci\u0105gu roku nowe samochody. W lutym za auto z salonu trzeba by\u0142o zap\u0142aci\u0107 \u015brednio 119 tys. z\u0142 \u2013 wynika z danych Instytutu Bada\u0144 Rynku Motoryzacyjnego Samar. Kt\u00f3re marki podro\u017ca\u0142y najmocniej, a gdzie mo\u017cna liczy\u0107 na przeceny?"], "text": ["\u015arednio o ponad 13 tys. z\u0142 podro\u017ca\u0142y w ci\u0105gu roku nowe samochody. W lutym za auto z salonu trzeba by\u0142o zap\u0142aci\u0107 \u015brednio 119 tys. z\u0142 \u2013 wynika z danych Instytutu Bada\u0144 Rynku Motoryzacyjnego Samar. Kt\u00f3re marki podro\u017ca\u0142y najmocniej, a gdzie mo\u017cna liczy\u0107 na przeceny?", "\nPierwsze miesi\u0105ce roku pokazuj\u0105, \u017ce powoli zaczyna by\u0107 realizowany wieszczony w ubieg\u0142ym roku scenariusz o dynamicznych wzrostach cen nowych aut. Te w por\u00f3wnaniu z lutym 2019 r. podro\u017ca\u0142y o blisko 13 proc. Bior\u0105c pod uwag\u0119 \u015bredni\u0105 cen\u0119 sprzeda\u017cy od pocz\u0105tku 2020 r. do ko\u0144ca lutego, kt\u00f3ra wynios\u0142a 117,2 tys. z\u0142, wzrost wyni\u00f3s\u0142 11,7 proc.", "W pierwszych dw\u00f3ch miesi\u0105cach roku najmocniej podro\u017ca\u0142y auta marki smart (+81,7 proc. r/r). Jak zauwa\u017caj\u0105 eksperci IBRM Samar, na tak gwa\u0142towny wzrost cen nowych smart\u00f3w wp\u0142yw mia\u0142o wprowadzenie do oferty wy\u0142\u0105cznie elektrycznych modeli.", "Marki samochod\u00f3w z najwi\u0119kszym wzrostem cen \u2013 luty 2020 r.", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Druga w \u201erankingu dro\u017cyzny\u201d okaza\u0142a si\u0119 nale\u017c\u0105ca do Citroena marka DS (+40,2 proc. r/r). Citroeny kosztowa\u0142y w lutym z kolei \u015brednio o 20,6 proc. wi\u0119cej ni\u017c przed rokiem, a auta oferowane przez wsp\u00f3\u0142tworz\u0105cego z Citroenem grup\u0119 PSA Peugeota podro\u017ca\u0142y w ci\u0105gu roku \u015brednio o 16,5 proc. W przypadku francuskiego koncernu wy\u017csza \u015brednia cena spowodowana by\u0142a wycofaniem z oferty najta\u0144szego modelu 301, wzrostem cen modelu 208 i zwi\u0119kszonej sprzeda\u017cy dro\u017cszego modelu 508. Na dalszy wzrost cen aut oferowanych przez Peugeota wp\u0142yw mo\u017ce mie\u0107 wprowadzenie do portfolio modelu 2008.", "Na li\u015bcie koncern\u00f3w, kt\u00f3re postanowi\u0142y g\u0142\u0119biej si\u0119gn\u0105\u0107 do portfeli klient\u00f3w nie brakuje tak\u017ce najpopularniejszych marek 2019 i pocz\u0105tku 2020 r. w Polsce. Toyota, w por\u00f3wnaniu z lutym 2019 r., podnios\u0142a ceny oferowanych przez siebie aut \u015brednio o 15,1 proc., Skoda o 9,9 proc., a Opel o 9,8 proc.", "\u015arednia cena samochod\u00f3w produkowanych przez Daci\u0119, kt\u00f3rej model duster by\u0142 w 2019 r. najpopularniejszym w\u015br\u00f3d polskich klient\u00f3w indywidualnych, wzros\u0142a w ci\u0105gu roku o 14,5 proc.", "Wzrost \u015bredniej ceny auta z salonu m\u00f3g\u0142by by\u0107 jednak wy\u017cszy, gdyby kilku producent\u00f3w nie obni\u017cy\u0142o cen oferowanych przez siebie modeli. Najmocniej spad\u0142a \u015brednia land rover\u00f3w (-25,9 proc. r/r), modele Ssangyonga by\u0142y z kolei \u015brednio o 11,4 proc. ta\u0144sze ni\u017c w lutym 2019 r. W przypadku Land Rovera, na obni\u017ck\u0119 wp\u0142yw mia\u0142 zw\u0142aszcza spadek sprzeda\u017cy najdro\u017cszych modeli: range rover i range rover sport. Z kolei Ssangyong ze swojej oferty wycofa\u0142 dro\u017cszy model rexton.", "Marki samochod\u00f3w z najwi\u0119kszym spadkiem cen \u2013 luty 2020 r.", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Z popularniejszych marek najmocniej potania\u0142y mercedesy (-9,6 proc. r/r) i audi (-3,6 proc.). Nieznaczny spadek cen w skali roku zaproponowa\u0142o tak\u017ce Volvo (-1,1 proc. r/r) oraz Fiat (-1,0 proc. r/r).", "Gwa\u0142towny wzrost cen aut od stycznia wieszczono jeszcze pod koniec 2019 r. Eksperci zapowiadali w\u00f3wczas podwy\u017cki si\u0119gaj\u0105ce nawet 20 proc. Tymczasem w przysz\u0142ym roku ceny mog\u0105 jeszcze mocniej wzrosn\u0105\u0107. Wp\u0142yw na ci\u0105g dalszy podwy\u017cek b\u0119d\u0105 mia\u0142y nowe, znacznie bardziej restrykcyjne normy emisji spalin i ewentualne kary za ich przekraczanie.", "W my\u015bl przepis\u00f3w, ju\u017c teraz 95 proc. nowych samochod\u00f3w oferowanych przez producent\u00f3w mo\u017ce emitowa\u0107 maksymalnie 95 g dwutlenku w\u0119gla na kilometr. Z kolei od przysz\u0142ego roku w limicie b\u0119d\u0105 musia\u0142y mie\u015bci\u0107 si\u0119 wszystkie nowe auta. Kary za pojedynczy niespe\u0142niaj\u0105cy wymog\u00f3w pojazd b\u0119d\u0105 wynosi\u0142y 95 euro za ka\u017cdy przekroczony gram.", "Tymczasem jak wyliczyli eksperci z serwisu Carsmile, w 2018 r. nowe samochody sprzedawane w Europie emitowa\u0142y \u015brednio 120,5 g CO2 na kilometr. W przypadku braku poprawy, koncerny p\u0142aci\u0142yby \u015brednio 2400 euro za ka\u017cdy wyprodukowany pojazd.", "Rosn\u0105ce ceny nowych samochod\u00f3w ju\u017c teraz odbijaj\u0105 si\u0119 na spadaj\u0105cej sprzeda\u017cy. W Unii Europejskiej zarejestrowano w lutym 2020 r. 957 tys. nowych samochod\u00f3w osobowych. To wynik o 7,4 proc. gorszy od osi\u0105gni\u0119tego przez bran\u017c\u0119 rok wcze\u015bniej. Jeszcze gorzej by\u0142o w Polsce, gdzie ", " ze spadkiem sprzeda\u017cy w skali roku si\u0119gaj\u0105cym 12 proc.", "Wynik osi\u0105gni\u0119ty przez bran\u017c\u0119 w kolejnych miesi\u0105cach mo\u017ce by\u0107 jeszcze ni\u017cszy, a to za spraw\u0105 szalej\u0105cej w Europie i Polsce epidemii koronawirusa. ", ", gdzie w lutym sprzeda\u017c aut spad\u0142a w uj\u0119ciu rocznym a\u017c o 80 proc.", "Co ciekawe, ", ", czyli wartych wi\u0119cej ni\u017c 150 tys. z\u0142. Polacy kupili w\u00f3wczas o blisko 22 proc. wi\u0119cej tego typu samochod\u00f3w, ni\u017c w lutym 2019 r. Oznacza to, \u017ce samoch\u00f3d luksusowy stanowi\u0142 co pi\u0105te nowe auto kupione w lutym w Polsce.", "Spadaj\u0105c\u0105 sprzeda\u017c nowych samochod\u00f3w pr\u00f3buj\u0105 wykorzysta\u0107 importerzy u\u017cywanych aut. ", ".", "\u00a0"]}
{"url": "https://www.bankier.pl/moto/opona-dostosuje-sie-do-potrzeb-kierowcy-6698/", "title": ["Opona dostosuje si\u0119 do potrzeb kierowcy"], "lead": ["Samochody elektryczne to jeden z g\u0142\u00f3wnych trend\u00f3w, kt\u00f3ry zmienia rynek motoryzacyjny. Wymusza te\u017c inwestycje w technologie i nowe rozwi\u0105zania ze strony producent\u00f3w opon, gdy\u017c elektryki wymagaj\u0105 specjalnego ogumienia. Te tradycyjne zu\u017cywaj\u0105 si\u0119 szybciej, a na ich trwa\u0142o\u015b\u0107 wp\u0142ywa m.in. ci\u0119\u017car akumulatora. In\u017cynierowie Goodyeara opracowali specjaln\u0105, koncepcyjn\u0105 opon\u0119, kt\u00f3ra ma wspiera\u0107 mobilno\u015b\u0107 elektryczn\u0105, ale przede wszystkim zapewni\u0107 wi\u0119kszy komfort kierowcom."], "text": ["Samochody elektryczne to jeden z g\u0142\u00f3wnych trend\u00f3w, kt\u00f3ry zmienia rynek motoryzacyjny. Wymusza te\u017c inwestycje w technologie i nowe rozwi\u0105zania ze strony producent\u00f3w opon, gdy\u017c elektryki wymagaj\u0105 specjalnego ogumienia. Te tradycyjne zu\u017cywaj\u0105 si\u0119 szybciej, a na ich trwa\u0142o\u015b\u0107 wp\u0142ywa m.in. ci\u0119\u017car akumulatora. In\u017cynierowie Goodyeara opracowali specjaln\u0105, koncepcyjn\u0105 opon\u0119, kt\u00f3ra ma wspiera\u0107 mobilno\u015b\u0107 elektryczn\u0105, ale przede wszystkim zapewni\u0107 wi\u0119kszy komfort kierowcom.", "\u2013 Opony do samochod\u00f3w elektrycznych maj\u0105 troch\u0119 inny kszta\u0142t i\u00a0struktur\u0119 ni\u017c dotychczas. Czujniki stosowane w\u00a0nich tak\u017ce b\u0119d\u0105 odgrywa\u0107 coraz wa\u017cniejsz\u0105 rol\u0119 w\u00a0przysz\u0142ej mobilno\u015bci. W tej chwili s\u0142u\u017c\u0105 ju\u017c nie\u00a0tylko do pomiaru ci\u015bnienia, ale cz\u0119sto r\u00f3wnie\u017c do analizowania eksploatacji du\u017cych flot samochod\u00f3w ci\u0119\u017carowych. W przysz\u0142o\u015bci w\u00a0po\u0142\u0105czeniu ze sztuczn\u0105 inteligencj\u0105 i\u00a0wykorzystywaniem danych z\u00a0chmury b\u0119d\u0105 mia\u0142y jeszcze wi\u0119ksze znaczenie \u2013\u00a0m\u00f3wi w\u00a0rozmowie z\u00a0agencj\u0105 Newseria Biznes Pawe\u0142 Jezierski, kierownik komunikacji Goodyeara. \u2013\u00a0Dzi\u0119ki temu po\u0142\u0105czenie kierowcy z\u00a0pojazdem i\u00a0z oponami, a docelowo z\u00a0nawierzchni\u0105, po kt\u00f3rej si\u0119 porusza \u2013 prze\u0142o\u017cy si\u0119 na wygodniejsz\u0105, bardziej \u015bwiadom\u0105 komunikacj\u0119 w\u00a0nowoczesnych aglomeracjach miejskich.", "Systemy czujnik\u00f3w, telematyka i\u00a0technologie oferowane przez\u00a0firmy oponiarskie ju\u017c w\u00a0tej chwili przynosz\u0105 firmom transportowym konkretne oszcz\u0119dno\u015bci w\u00a0postaci mniejszego zu\u017cycia paliwa czy ogumienia, oszcz\u0119dno\u015bci czasu albo ni\u017cszej awaryjno\u015bci \u2013 bo dzi\u0119ki czujnikom umieszczonym w\u00a0oponach i\u00a0analizie danych system mo\u017ce przewidzie\u0107 awari\u0119 i\u00a0ostrzec przed ni\u0105 zarz\u0105dc\u0119 floty, jeszcze zanim do niej dojdzie. Dlatego te\u017c inwestycje operator\u00f3w flot i\u00a0firm transportowych w\u00a0nowe rozwi\u0105zania to trend zar\u00f3wno na polskim, jak i\u00a0og\u00f3lnoeuropejskim rynku.", "W nowe technologie inwestuj\u0105 te\u017c producenci opon. Wymuszaj\u0105 je zmieniaj\u0105cy si\u0119 rynek motoryzacyjny i\u00a0trendy takie jak carsharing, elektromobilno\u015b\u0107 czy samochody autonomiczne.", "\u2013 Goodyear co roku stara si\u0119 pokazywa\u0107 innowacyjne koncepcje opon, kt\u00f3re odpowiadaj\u0105 na wyzwania nowoczesnej motoryzacji, mobilno\u015bci przysz\u0142o\u015bci. W Luksemburgu i\u00a0Stanach Zjednoczonych mamy nasze centra innowacji, kt\u00f3re pracuj\u0105 nad nowoczesnymi rozwi\u0105zaniami dla\u00a0opon, dla\u00a0ich u\u017cytkownik\u00f3w\u00a0 i\u00a0dla flot samochodowych. Staramy si\u0119 odpowiada\u0107 na wyzwania, kt\u00f3re niesie ze sob\u0105 elektromobilno\u015b\u0107 i\u00a0samochody autonomiczne, ale tak\u017ce na pragmatyczne oczekiwania naszych konsument\u00f3w co do wygody korzystania z\u00a0opon, ich personalizacji i\u00a0naszego wp\u0142ywu na \u015brodowisko naturalne \u2013\u00a0m\u00f3wi Pawe\u0142 Jezierski.", "W ubieg\u0142ym roku producent wypu\u015bci\u0142 na rynek koncepcyjn\u0105 opon\u0119 Aero, kt\u00f3ra mo\u017ce s\u0142u\u017cy\u0107 zar\u00f3wno jako tradycyjna opona drogowa, jak i\u00a0\u015bmig\u0142o do latania. Jest wyposa\u017cona w\u00a0nap\u0119d magnetyczny niezb\u0119dny do poruszania si\u0119 pojazdu po drogach, a jednocze\u015bnie do wyniesienia go w\u00a0powietrze, czujniki optyczne monitoruj\u0105ce warunki drogowe czy stan zu\u017cycia ogumienia, a nawet procesor sztucznej inteligencji, kt\u00f3rego zadaniem jest analiza danych z\u00a0czujnik\u00f3w i\u00a0zewn\u0119trznych \u017ar\u00f3de\u0142. Aero ma przyczyni\u0107 si\u0119 do urzeczywistnienia koncepcji autonomicznych, lataj\u0105cych samochod\u00f3w przysz\u0142o\u015bci. Pracuj\u0105 nad nimi ju\u017c m.in. Airbus, Audi i\u00a0Uber, kt\u00f3ry \u2013 we wsp\u00f3\u0142pracy z\u00a0NASA \u2013 rozwija sw\u00f3j pomys\u0142 lataj\u0105cych taks\u00f3wek.", "Rok wcze\u015bniej Goodyear prezentowa\u0142 rozwi\u0105zanie przydatne dla\u00a0operator\u00f3w flot: system obejmuj\u0105cy opon\u0119, czujniki i\u00a0algorytmy pracuj\u0105ce w\u00a0chmurze. Czujniki w\u00a0inteligentnych oponach zbieraj\u0105 dane z\u00a0pojazdu oraz\u00a0\u017ar\u00f3de\u0142 zewn\u0119trznych i\u00a0w czasie rzeczywistym dostarczaj\u0105 je do specjalnych algorytm\u00f3w opracowanych przez\u00a0in\u017cynier\u00f3w Goodyeara. System na bie\u017c\u0105co komunikuje si\u0119 z\u00a0operatorem floty poprzez aplikacj\u0119 mobiln\u0105, dzi\u0119ki czemu mo\u017ce on np. optymalizowa\u0107 koszty i\u00a0zapobiega\u0107 awariom.", "Rozw\u00f3j elektromobilno\u015bci wymusza jednak opracowywanie nowych opon. Jak wykaza\u0142y testy Goodyeara\u00a0\u2013 tradycyjne opony zamontowane w\u00a0pojazdach elektrycznych zu\u017cywaj\u0105 si\u0119 nawet do 30 proc. szybciej, a na ich trwa\u0142o\u015b\u0107 wp\u0142ywa m.in. ci\u0119\u017car akumulator\u00f3w. W zwi\u0105zku z\u00a0tymi wyzwaniami Goodyear zaprezentowa\u0142 w\u00a0tym roku opon\u0119 reCharge. Nowe rozwi\u0105zanie ma zapewni\u0107 wi\u0119kszy komfort kierowcom, opiera si\u0119 te\u017c na personalizacji, dostosowuj\u0105c si\u0119 do konkretnego u\u017cytkownika.", "\u2013 Koncepcyjna opona Goodyear reCharge opiera si\u0119 na trzech filarach: na personalizacji, wygodzie i\u00a0na ograniczaniu wp\u0142ywu na \u015brodowisko naturalne. W kontek\u015bcie personalizacji pozwala ona na dostosowanie swojej struktury i\u00a0swojego bie\u017cnika do warunk\u00f3w panuj\u0105cych na drodze oraz\u00a0do stylu jazdy danego u\u017cytkownika. Jej wygoda polega na tym, \u017ce jej eksploatacja i\u00a0serwisowanie sprowadza si\u0119 do wymiany kapsu\u0142ek ze specjaln\u0105 mieszank\u0105 bie\u017cnika, kt\u00f3ry nast\u0119pnie tworzy ca\u0142\u0105 struktur\u0119 opony. Z kolei dzi\u0119ki temu, \u017ce opona jest wykonana w\u00a0pe\u0142ni z\u00a0biodegradowalnych komponent\u00f3w \u2013 przyczynia si\u0119 do ochrony \u015brodowiska. Do jej wykonania wykorzystujemy paj\u0119czy jedwab, czyli jedn\u0105 z\u00a0najtrwalszych substancji na \u015bwiecie \u2013\u00a0podkre\u015bla Pawe\u0142 Jezierski.", "W \u015brodku opony reCharge znajduje si\u0119 miejsce na specjalne kapsu\u0142y wype\u0142nione biodegradowaln\u0105 mieszank\u0105 bie\u017cnika \u2013 specjalnie dobran\u0105 mieszank\u0105 p\u0142yn\u00f3w wykonan\u0105 z\u00a0materia\u0142u biologicznego i\u00a0wzmocnion\u0105 w\u0142\u00f3knami z\u00a0jedwabiu paj\u0119czego. Kapsu\u0142y wype\u0142nione ni\u0105 umo\u017cliwiaj\u0105 regeneracj\u0119 bie\u017cnika i\u00a0dostosowanie opony do warunk\u00f3w klimatycznych czy drogowych. Dzi\u0119ki wykorzystaniu SI i\u00a0czujnik\u00f3w umieszczonych w\u00a0oponie p\u0142ynna mieszanka mo\u017ce te\u017c zosta\u0107 dostosowana do indywidualnych potrzeb kierowcy i\u00a0jego stylu jazdy.", "Koncepcyjna opona reCharge zosta\u0142a stworzona przez\u00a0in\u017cynier\u00f3w z\u00a0my\u015bl\u0105 o\u00a0rozwoju elektromobilno\u015bci. Ta rozwija si\u0119 bardzo szybko zar\u00f3wno w\u00a0ca\u0142ej Europie, jak i\u00a0w Polsce. Najnowszy \u201eLicznik elektromobilno\u015bci\u201d PSPA pokazuje, \u017ce z\u00a0ko\u0144cem stycznia br. w\u00a0Polsce by\u0142o zarejestrowanych \u0142\u0105cznie 9099 samochod\u00f3w osobowych z\u00a0nap\u0119dem elektrycznym. Tylko w\u00a0tym miesi\u0105cu zarejestrowano 462 nowe auta, co stanowi\u0142o blisko 200-proc. wzrost w\u00a0uj\u0119ciu rocznym. Cz\u0119\u015b\u0107 pa\u0144stw europejskich (m.in. Norwegia i\u00a0Niemcy) planuje ju\u017c ca\u0142kowite wstrzymanie sprzeda\u017cy samochod\u00f3w spalinowych w\u00a0latach 2025-2030."]}
{"url": "https://www.bankier.pl/moto/nissan-zainwestuje-52-mln-funtow-w-rozwoj-fabryki-w-wielkiej-brytanii-pomimo-brexitu-6722/", "title": ["Nissan zainwestuje 52 mln funt\u00f3w w rozw\u00f3j fabryki w Wielkiej Brytanii pomimo brexitu"], "lead": ["Nissan zainwestuje 52 mln funt\u00f3w w rozbudow\u0119 linii produkcyjnej w swojej fabryce w Wielkiej Brytanii \u2013 poda\u0142a w pi\u0105tek agencja Reutera. Dodano, \u017ce decyzja o inwestycji zapad\u0142a mimo wyj\u015bcia Wielkiej Brytanii z UE."], "text": ["Jak wskazano, chodzi o now\u0105 lini\u0119 pras wykorzystywanych do t\u0142oczenia element\u00f3w karoserii, kt\u00f3ra ma zosta\u0107 uruchomiona w zak\u0142adzie Nissana w Sunderland.", "\u201eNowa linia jest cz\u0119\u015bci\u0105 wartej 400 mln funt\u00f3w inwestycji w produkcj\u0119 nowej wersji SUV-a qashqai\u201d \u2013 czytamy. Dodano, \u017ce japo\u0144ski producent zainwestowa\u0142 ju\u017c 100 milion\u00f3w funt\u00f3w w nowego juke, kt\u00f3ry wszed\u0142 do produkcji w ubieg\u0142ym roku.", "Agencja cytuje przedstawicieli Nissana, kt\u00f3rzy podkre\u015blili, \u017ce je\u015bli brexit doprowadzi do wprowadzenia taryf, b\u0119dzie to oznacza\u0107 \u201ebrak zr\u00f3wnowa\u017cenia jego europejskiej produkcji, kt\u00f3ra obejmuje r\u00f3wnie\u017c fabryk\u0119 w Barcelonie\u201d.", "Sunderland to najwi\u0119ksza fabryka samochod\u00f3w w Wielkiej Brytanii, kt\u00f3rej ubieg\u0142oroczna produkcja \u2013 jak poda\u0142a agencja \u2013 wynios\u0142a blisko 350 tys. pojazd\u00f3w. To o jedn\u0105 trzeci\u0105 mniej ni\u017c w 2016 r. \u2013 ostatnim rekordowym dla zak\u0142adu pod wzgl\u0119dem produkcji.", "Jak przypomniano, o planach produkcji nowego modelu qashqai w Wielkiej Brytanii Nissan poinformowa\u0142 w 2016 r. po zapewnieniach brytyjskiego rz\u0105du, \u017ce brexit nie wp\u0142ynie negatywnie na konkurencyjno\u015b\u0107 produkcji japo\u0144skiego koncernu.", "Wielka Brytania wysz\u0142a z UE o p\u00f3\u0142nocy 31 stycznia 2019 r.; 1 lutego rozpocz\u0105\u0142 si\u0119 okres przej\u015bciowy, kt\u00f3ry b\u0119dzie obowi\u0105zywa\u0142 do ko\u0144ca tego roku. Wielka Brytania b\u0119dzie do tego momentu nadal uczestniczy\u0107 we wsp\u00f3lnym rynku i unii celnej, bo w tym okresie UE b\u0119dzie traktowa\u0107 Zjednoczone Kr\u00f3lestwo jako pa\u0144stwo cz\u0142onkowskie. Do 1 stycznia 2021 r. Wsp\u00f3lnota i Wielka Brytania b\u0119d\u0105 mie\u0107 czas na wypracowanie nowych porozumie\u0144 dotycz\u0105cych wymiany handlowej.", "Producenci obawiaj\u0105 si\u0119 jednak, \u017ce wszelkie dodatkowe kontrole celne, taryfy i przepisy mog\u0105 zwi\u0119kszy\u0107 koszty, spowolni\u0107 procesy produkcyjne i potencjalnie ograniczy\u0107 produkcj\u0119.", "autor: Magdalena Jarco"]}
{"url": "https://www.bankier.pl/moto/sprzedaz-toyoty-w-chinach-spadla-o-702-proc-w-zwiazku-z-koronawirusem-6662/", "title": ["Sprzeda\u017c Toyoty w Chinach spad\u0142a o 70,2 proc. w zwi\u0105zku z koronawirusem"], "lead": ["Japo\u0144ski koncern Toyota poinformowa\u0142 w \u015brod\u0119, \u017ce w zwi\u0105zku z epidemi\u0105 koronawirusa sprzeda\u017c jego samochod\u00f3w w Chinach spad\u0142a w lutym o 70,2 proc. Wed\u0142ug stowarzyszenia China Passenger Car Association (CPCA) sprzeda\u017c wszystkich samochod\u00f3w w Chinach od 1 do 23 lutego spad\u0142a o 89 proc."], "text": ["Toyota ma Chinach cztery fabryki samochod\u00f3w, w kt\u00f3rych produkcja zosta\u0142a czasowo zawieszona ze wzgl\u0119du na wybuch epidemii. 17 lutego wznowiono cz\u0119\u015bciowo dzia\u0142alno\u015b\u0107 zak\u0142ad\u00f3w w Changchun i Guangzhou, a pod koniec lutego podj\u0119to produkcj\u0119 w Chengdu i Tianjin.", "Produkcj\u0119 w cz\u0119\u015bci swych fabryk w Chinach, Korei Po\u0142udniowej i Japonii wstrzyma\u0142y te\u017c koncerny Nissan, Honda, Hyundai Motor, Kia Motors i filia Renault.", "Pod koniec lutego Nissan i Honda poinformowa\u0142y, \u017ce od\u0142o\u017c\u0105 wznowienie produkcji w cz\u0119\u015bci swych chi\u0144skich zak\u0142ad\u00f3w ze wzgl\u0119du na wytyczne tamtejszych w\u0142adz. Nie poinformowano, do kiedy fabryki pozostan\u0105 zamkni\u0119te.", "Koncerny ostrzeg\u0142y w\u00f3wczas, \u017ce d\u0142u\u017csze wstrzymanie produkcji w Chinach spowoduje brak dostaw cz\u0119\u015bci na rynki i mo\u017ce zaszkodzi\u0107 powa\u017cnie sektorowi motoryzacyjnemu na ca\u0142ym \u015bwiecie.", "Nissan wyda\u0142 wtedy komunikat, \u017ce stosuje si\u0119 do nakaz\u00f3w w\u0142adz prowincji Hubei, kt\u00f3re za\u017c\u0105da\u0142y, by fabryki pozosta\u0142y zamkni\u0119te do 10 marca. (PAP)", "fit/ kgod/"]}
{"url": "https://www.bankier.pl/moto/bmw-zmienil-logo-na-przezroczyste-6677/", "title": ["BMW zmieni\u0142o logo na przezroczyste"], "lead": ["Po raz pierwszy od 23 lat BMW zmieni\u0142o swoje logo. Znak straci\u0142 tr\u00f3jwymiarowy efekt. U\u017cywany od pocz\u0105tku istnienia marki czarny kolor zosta\u0142 zast\u0105piony przezroczystym t\u0142em."], "text": ["Po raz pierwszy od 23 lat BMW zmieni\u0142o swoje logo. Znak straci\u0142 tr\u00f3jwymiarowy efekt. U\u017cywany od pocz\u0105tku istnienia marki czarny kolor zosta\u0142 zast\u0105piony przezroczystym t\u0142em.", "Nowe, sz\u00f3ste ju\u017c logo w historii BMW, nadal ma bia\u0142o-niebieskie barwy wywodz\u0105ce si\u0119 z flagi Bawarii, sk\u0105d pochodzi koncern. Szachownica otoczona zosta\u0142a bia\u0142ym pier\u015bcieniem. Znikn\u0105\u0142 wype\u0142niaj\u0105cy je czarny kolor. Ten b\u0119dzie zale\u017ca\u0142 od koloru karoserii, na jakiej logo zostanie zamontowane, poniewa\u017c w zamy\u015ble, ma by\u0107 przezroczyste. W podstawowym wariancie zastosowano szare t\u0142o.", "Pierwszym autem, na kt\u00f3rym zastosowano nowy emblemat, by\u0142 zaprezentowany na pocz\u0105tku tygodnia prototyp elektrycznego bmw concept i4, kt\u00f3ry do salon\u00f3w ma trafi\u0107 w 2021 r. Samoch\u00f3d ma mie\u0107 600 km zasi\u0119gu, a pod mask\u0105 a\u017c 530 KM, dzi\u0119ki kt\u00f3rym do 100 km/h rozp\u0119dzi si\u0119 w ok. 4 sek.", "\nJak t\u0142umacz\u0105 przedstawiciele bawarskiego koncernu, dzi\u0119ki zmianie firma ma by\u0107 postrzegana jako bardziej otwarta i lepiej trafia\u0107 do m\u0142odszych klient\u00f3w.", "BMW nie jest pierwszym koncernem, kt\u00f3ry rezygnuje z tr\u00f3jwymiarowego logo na rzecz znacznie prostszego znaku. ", "."]}
{"url": "https://www.bankier.pl/moto/import-uzywanych-aut-rosnie-oto-liderzy-komisow-w-lutym-6710/", "title": ["Import u\u017cywanych aut ro\u015bnie. Oto liderzy komis\u00f3w w lutym"], "lead": ["Za nami drugi w historii luty pod wzgl\u0119dem liczby u\u017cywanych aut sprowadzonych do Polski \u2013 wynika z raportu Instytutu Bada\u0144 Rynku Motoryzacyjnego Samar. Importerzy od pocz\u0105tku roku pr\u00f3buj\u0105 wykorzysta\u0107 odwr\u00f3t polskich klient\u00f3w od salon\u00f3w samochodowych ku komisom."], "text": ["Za nami drugi w historii luty pod wzgl\u0119dem liczby u\u017cywanych aut sprowadzonych do Polski \u2013 wynika z raportu Instytutu Bada\u0144 Rynku Motoryzacyjnego Samar. Importerzy od pocz\u0105tku roku pr\u00f3buj\u0105 wykorzysta\u0107 odwr\u00f3t polskich klient\u00f3w od salon\u00f3w samochodowych ku komisom.", "Import u\u017cywanych aut do Polski wyni\u00f3s\u0142 w lutym 81 917 pojazd\u00f3w i by\u0142 niemal identyczny jak w styczniu (+0,1 proc. m/m). Pod uwag\u0119 nale\u017cy jednak wzi\u0105\u0107 fakt, \u017ce luty mia\u0142 o trzy dni robocze mniej od stycznia.", "W por\u00f3wnaniu do lutego 2019 r. importerzy sprowadzili do Polski o 6,2 proc. wi\u0119cej samochod\u00f3w. W relacji do aut kupowanych w salonach by\u0142o ich ponad dwukrotnie wi\u0119cej.", "Auta przywo\u017cone na lawetach do Polski w styczniu by\u0142y o trzy miesi\u0105ce m\u0142odsze ni\u017c w pierwszym miesi\u0105cu 2020 r. Ich \u015bredni wiek wyni\u00f3s\u0142 11 lat i 4 miesi\u0119cy.", "Preferencje klient\u00f3w polskich komis\u00f3w pozostaj\u0105 niezmienne. Si\u0119gamy g\u0142\u00f3wnie po samochody niemieckich i francuskich marek. W czo\u0142\u00f3wce lutego znalaz\u0142a si\u0119 tylko jedna marka spoza Starego Kontynentu \u2013 Ford (7269 egzemplarzy). Na lawetach do Polski przywieziono najwi\u0119cej volkswagen\u00f3w (9073 egzemplarze) oraz opli (7894 egzemplarzy). Lider sprzeda\u017cy nowych aut w lutym \u2013 Toyota, uplasowa\u0142 si\u0119 dopiero na 10. miejscu (2811 egzemplarzy). Skoda pod tym wzgl\u0119dem wypad\u0142a jeszcze gorzej (1856 egzemplarzy).", "Import u\u017cywanych aut w lutym 2020 r. \u2013 najpopularniejsze modele", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Zar\u00f3wno skody, jak i toyoty trudno znale\u017a\u0107 w gronie najpopularniejszych modeli sprowadzanych do Polski w lutym. Najcz\u0119\u015bciej na lawecie z zagranicy przyje\u017cd\u017ca\u0142o audi a4 (2709 egzemplarzy), volkswagen golf (2331 egzemplarzy) i opel astra (2195 egzemplarzy). Pozosta\u0142e modele zosta\u0142y przywiezione do Polski w liczbie mniejszej ni\u017c 2 tys.", "Podobnie jak w przypadku najpopularniejszych marek i modeli, prym w\u015br\u00f3d pa\u0144stw, z kt\u00f3rych Polacy sprowadzaj\u0105 auta, wiod\u0105 Niemcy. W lutym w bazie Centralnej Ewidencji Pojazd\u00f3w po raz pierwszy pojawi\u0142o si\u0119 46 528 u\u017cywanych samochod\u00f3w zza Odry. Z drugiej pod tym wzgl\u0119dem Francji przywieziono blisko sze\u015b\u0107 razy mniej aut (8292 egzemplarze).", "Co czwarte sprowadzone w lutym auto trafi\u0142o do woj. wielkopolskiego (20 829 egzemplarzy), z kolei najwi\u0119ksz\u0105 dynamik\u0119 importu wzrostu w skali roku odnotowa\u0142o woj. \u015bwi\u0119tokrzyskie (6362 egzemplarze i +13,6 proc. r/r). Import u\u017cywanych aut spad\u0142 jedynie w woj. opolskim (3946 egzemplarzy i -0,4 proc. r/r).", "Import u\u017cywanych aut w lutym 2020 r. \u2013 najpopularniejsze kraje", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Wci\u0105\u017c co drugi samoch\u00f3d wje\u017cd\u017caj\u0105cy na lawecie do Polski ma pod mask\u0105 silnik diesla (48,9 proc.). Oznacza to, \u017ce na polskie drogi w lutym trafi\u0142o ponad 40 tys. diesli. Auta elektryczne stanowi\u0142y w tym czasie zaledwie 0,14 proc. Najwi\u0119cej u\u017cywanych \u201eelektryk\u00f3w\u201d sprowadzono ze Stan\u00f3w Zjednoczonych (75 egzemplarzy), ale w\u015br\u00f3d nich nie zabrak\u0142o tak\u017ce samochod\u00f3w nap\u0119dzanych pr\u0105dem u\u017cywanych wcze\u015bniej w Czechach (6 egzemplarzy)."]}
{"url": "https://www.bankier.pl/moto/luksus-rozpycha-sie-na-polskich-drogach-jakie-modele-kupowano-w-lutym-6700/", "title": ["Luksus rozpycha si\u0119 na polskich drogach. Jakie modele kupowano w lutym?"], "lead": ["Cho\u0107 bran\u017ca motoryzacyjna od pocz\u0105tku 2020 r. prze\u017cywa w Polsce kryzys, kolejny miesi\u0105c z dobrymi wynikami sprzeda\u017cowymi odnotowa\u0142y marki premium. Do czterech czo\u0142owych marek nale\u017ca\u0142o w lutym blisko 85 proc. rynku \u2013 wynika z raportu Instytutu Bada\u0144 Rynku Motoryzacyjnego Samar."], "text": ["Cho\u0107 bran\u017ca motoryzacyjna od pocz\u0105tku 2020 r. prze\u017cywa w Polsce kryzys, kolejny miesi\u0105c z dobrymi wynikami sprzeda\u017cowymi odnotowa\u0142y marki premium. Do czterech czo\u0142owych marek nale\u017ca\u0142o w lutym blisko 85 proc. rynku \u2013 wynika z raportu Instytutu Bada\u0144 Rynku Motoryzacyjnego Samar.", "W lutym Polacy kupili 6915 nowych samochod\u00f3w klasy premium, czyli wartych co najmniej 150 tys. z\u0142. To wynik o 13,57 proc. lepszy ni\u017c w styczniu i o 21,94 proc. lepszy od osi\u0105gni\u0119tego w lutym 2019 r. Dla por\u00f3wnania, ca\u0142y rynek nowych aut zaliczy\u0142 w lutym 12-procentowy spadek sprzeda\u017cy w relacji rocznej i o 2,4 proc. s\u0142abszy wynik w por\u00f3wnaniu ze styczniem.", "Niemal po\u0142ow\u0105 rynku aut luksusowych nale\u017ca\u0142a w lutym do czterech koncern\u00f3w \u2013 Mercedesa, BMW, Audi i Volvo, kt\u00f3re sprzeda\u0142y \u0142\u0105cznie 5873 samochody warte co najmniej 150 tys. z\u0142. Jako jedyne przekroczy\u0142y tak\u017ce pr\u00f3g 1000 sprzedanych egzemplarzy. Kolejny w zestawieniu Lexus m\u00f3g\u0142 pochwali\u0107 si\u0119 429 sprzedanymi autami z tego segmentu.", "Sprzeda\u017c samochod\u00f3w klasy premium w Polsce w lutym 2020 r. \u2013 najpopularniejsze modele", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Po raz kolejny najwi\u0119cej samochod\u00f3w klasy premium sprzeda\u0142 Mercedes (1730 egzemplarzy). I cho\u0107 w \u015bcis\u0142ej czo\u0142\u00f3wce rankingu modeli trudno znale\u017a\u0107 auto rodem ze Stuttgartu, to na dobry wynik koncernu wp\u0142yw mia\u0142a przede wszystkim szeroka oferta. W pierwszej pi\u0119tnastce najpopularniejszych modeli znalaz\u0142o si\u0119 sze\u015b\u0107 mercedes\u00f3w.", "Drugi wynik w\u015br\u00f3d marek w lutym osi\u0105gn\u0119\u0142o BMW (1416 egzemplarzy), a trzecie Audi (1364 egzemplarzy). Koncern z czterema pier\u015bcieniami w logo o zaledwie jeden sprzedany samoch\u00f3d wyprzedzi\u0142 Volvo (1363 egzemplarze).", "To jednak szwedzka marka mo\u017ce pochwali\u0107 si\u0119 najwi\u0119kszym miesi\u0119cznym wzrostem sprzeda\u017cy \u2013 o blisko 95 proc. Do Volvo nale\u017ca\u0142y r\u00f3wnie\u017c dwa pierwsze miejsca w rankingu najpopularniejszych modeli aut premium w lutym. Sprzeda\u017c volvo xc60 (530 egzemplarzy) i xc40 (375 egzemplarzy) stanowi\u0142a blisko 67 proc. wyniku osi\u0105gni\u0119tego przez szwedzki koncern w tym segmencie.", "Podium z 300 sprzedanymi egzemplarzami uzupe\u0142ni\u0142o bmw serii 3. Styczniowy lider \u2013 audi q5 (254 egzemplarz) \u2013 zanotowa\u0142 30-procentowy spadek sprzeda\u017cy i by\u0142 w lutym czwartym najch\u0119tniej wybieranym modelem.", "Sze\u015b\u0107 modeli do pierwszej pi\u0119tnastki wprowadzi\u0142 Mercedes, a Audi pi\u0119\u0107 (\u0142\u0105cznie z q5).", "W zestawieniu znalaz\u0142y si\u0119 r\u00f3wnie\u017c mniej popularne modele. Ferrari sprzeda\u0142o w lutym dwa samochody, Maserati i Bentley po trzy, a Tesla zako\u0144czy\u0142a miesi\u0105c z czterema sprzedanymi autami. W por\u00f3wnaniu ze styczniem ameryka\u0144ski producent \u201eelektryk\u00f3w\u201d zaliczy\u0142 wynik o blisko 80 proc. gorszy.", "W dalszym ci\u0105gu auta premium rejestruj\u0105 g\u0142\u00f3wnie firmy. Spo\u015br\u00f3d wszystkich samochod\u00f3w dro\u017cszych ni\u017c 150 tys. z\u0142, kt\u00f3re w lutym trafi\u0142y do bazy Centralnej Ewidencji Pojazd\u00f3w, 87,5 proc. zosta\u0142o kupione przez firmy.", "\n"]}
{"url": "https://www.bankier.pl/moto/od-elektryka-odliczysz-100-proc-vat-u-tego-chce-pspa-6732/", "title": ["Od \u201eelektryka\u201d odliczysz 100 proc. VAT-u? Tego chce PSPA"], "lead": ["Mo\u017cliwo\u015b\u0107 odliczenia 100 proc. podatku VAT od zakupu i u\u017cytkowania samochod\u00f3w elektrycznych proponuje Polskie Stowarzyszenie Paliw Alternatywnych. Zdaniem tej organizacji rozp\u0119dzi to rynek elektromobilno\u015bci w Polsce."], "text": ["Wed\u0142ug rozporz\u0105dzenia z 2019 r. dofinansowanie zakupu auta elektrycznego z Funduszu Niskoemisyjnego Transportu mia\u0142o wynie\u015b\u0107 30 proc. ceny takiego samochodu, ale nie wi\u0119cej ni\u017c 37,5 tys. z\u0142, przy maksymalnej cenie 125 tys. z\u0142. Wiceminister klimatu Ireneusz Zyska pod koniec stycznia br. zapowiedzia\u0142 jednak, \u017ce dop\u0142aty do zakupu aut elektrycznych b\u0119d\u0105 mniejsze, by jak najwi\u0119cej beneficjent\u00f3w z nich skorzysta\u0142o. Wiceminister m\u00f3wi\u0142 w\u00f3wczas, \u017ce \u201ekwota b\u0119dzie na ni\u017cszym poziomie\u201d ni\u017c wcze\u015bniej zapowiadana.", "Polskie Stowarzyszenie Paliw Alternatywnych (PSPA) uwa\u017ca, \u017ce planowane obni\u017cenie dop\u0142aty b\u0119dzie mia\u0142o negatywne konsekwencje dla rynku pojazd\u00f3w elektrycznych w Polsce. Dlatego Stowarzyszenie postuluje mo\u017cliwo\u015bci odliczenia 100 proc. VAT od zakupu i u\u017cytkowania samochod\u00f3w elektrycznych, w miejsce obowi\u0105zuj\u0105cego aktualnie limitu odliczenia 50 proc. VAT. Wed\u0142ug PSPA ta zmiana mo\u017ce rozp\u0119dzi\u0107 rynek elektromobilno\u015bci w Polsce.", "\u201eWprowadzenie rekomendowanej zach\u0119ty podatkowej w postaci mo\u017cliwo\u015bci odliczenia 100 proc. VAT pozwoli zr\u00f3wnowa\u017cy\u0107 ewentualne obni\u017cenie wysoko\u015bci dop\u0142aty\u201d \u2013 czytamy w komunikacie PSPA. Stowarzyszenie proponuje r\u00f3wnie\u017c wy\u0142\u0105czenie obowi\u0105zku opodatkowania VAT u\u017cytku prywatnego pojazd\u00f3w elektrycznych, w sytuacji, gdy s\u0105 one u\u017cywane zar\u00f3wno do cel\u00f3w s\u0142u\u017cbowych, jak i prywatnych.", "Jak podkre\u015bli\u0142, cytowany w komunikacie dyrektor zarz\u0105dzaj\u0105cy PSPA Maciej Mazur, dop\u0142aty jeszcze nie zosta\u0142y uruchomione, a ju\u017c zapowiedziano ich obni\u017cenie. W innych pa\u0144stwach cz\u0142onkowskich Unii Europejskiej trwa podnoszenie wysoko\u015bci dop\u0142at. Dotyczy to nie tylko Europy Zachodniej, ale te\u017c bli\u017cszych Polsce geograficznie i ekonomicznie pa\u0144stw Europy Po\u0142udniowo-Wschodniej. Niemcy, Francja, S\u0142owacja premiuj\u0105 zakup samochod\u00f3w elektrycznych kwot\u0105 nawet 6 tys. euro, a Rumunia przeznacza na to 10 tys. euro.", "Doda\u0142, \u017ce taka zmiana b\u0119dzie stanowi\u0107 istotn\u0105 zach\u0119t\u0119 finansow\u0105 do nabywania pojazd\u00f3w elektrycznych i znacznie u\u0142atwi rozliczenia podatkowe przedsi\u0119biorc\u00f3w korzystaj\u0105cych pojazd\u00f3w zeroemisyjnych w ramach swojej dzia\u0142alno\u015bci.", "PSPA postuluje tak\u017ce o zwi\u0119kszenie ceny maksymalnej pojazdu elektrycznego, na kt\u00f3rego zakup b\u0119dzie przys\u0142ugiwa\u0142o dofinansowanie. Zgodnie z rozporz\u0105dzeniem, cena maksymalna takiego pojazdu nie mo\u017ce przekroczy\u0107 125 tys. z\u0142.", "PSPA poda\u0142o, \u017ce postulat wprowadzenia pe\u0142nego odliczenia VAT od elektryk\u00f3w wypracowano w ramach prac nad \u201eBia\u0142\u0105 Ksi\u0119g\u0105 Elektromobilno\u015bci\u201d. Sze\u015b\u0107 grup roboczych PSPA, z\u0142o\u017conych z ponad 150 przedstawicieli bran\u017cy, przez osiem miesi\u0119cy identyfikowa\u0142o bariery rozwoju elektromobilno\u015bci w Polsce.", "W komunikacie czytamy, \u017ce PSPA przeka\u017ce postulaty polskiemu rz\u0105dowi. Kluczowe z nich dotycz\u0105 tak\u017ce m.in. wprowadzenia Taryfy E, kt\u00f3ra ograniczy\u0142aby wysokie op\u0142aty dystrybucyjne obci\u0105\u017caj\u0105ce operator\u00f3w stacji \u0142adowania w Polsce, wsparcia z FNT budynkowej infrastruktury \u0142adowania czy zniesienia ograniczenia czasowego dla zwolnienia z akcyzy samochod\u00f3w typu plug-in.", "\u201ePolskie Stowarzyszenie Paliw Alternatywnych integruje polskie i zagraniczne firmy z wielu bran\u017c, m.in.: motoryzacyjnej, infrastrukturalnej, finansowej, transportowej, komunalnej, energetycznej, konsultingowej, prawnej, a tak\u017ce retail, kt\u00f3re wsp\u00f3lnie dzia\u0142aj\u0105 na rzecz ukszta\u0142towania odpowiedniego otoczenia gospodarczego, pozwalaj\u0105cego na rozw\u00f3j niskoemisyjnego transportu w Polsce. PSPA jest cz\u0142onkiem najwi\u0119kszej organizacji bran\u017cowej w Europie zwi\u0105zanej z bran\u017c\u0105 elektromobilno\u015bci \u2013 The European Association for Electromobility\u201d \u2013 czytamy na stronie internetowej PSPA.", "autorka: Longina Grzeg\u00f3rska-Szpyt"]}
{"url": "https://www.bankier.pl/moto/kilka-tysiecy-aut-do-naprawy-popularne-modele-z-usterkami-6734/", "title": ["Kilka tysi\u0119cy aut do naprawy. Popularne modele z usterkami"], "lead": ["Usterki w blisko 6 tys. samochod\u00f3w wykry\u0142y Seat i Skoda. W zg\u0142oszonych do Urz\u0119du Ochrony Konkurencji i Konsument\u00f3w autach wadliwe okaza\u0142y si\u0119 pasy bezpiecze\u0144stwa. Mo\u017ce tak\u017ce dochodzi\u0107 do wyciek\u00f3w oleju."], "text": ["Usterki w blisko 6 tys. samochod\u00f3w wykry\u0142y Seat i Skoda. W zg\u0142oszonych do Urz\u0119du Ochrony Konkurencji i Konsument\u00f3w autach wadliwe okaza\u0142y si\u0119 pasy bezpiecze\u0144stwa. Mo\u017ce tak\u017ce dochodzi\u0107 do wyciek\u00f3w oleju.", "Wadliwe okaza\u0142y si\u0119 modele: ibiza (kj1) i arona (kj7) z roku modelowego 2018-2019, wyprodukowane w Hiszpanii do 25 wrze\u015bnia 2018 r. W autach mo\u017ce dochodzi\u0107 do niezamierzonego odblokowania tylnego lewego pasa bezpiecze\u0144stwa. W razie wypadku lub gwa\u0142townego hamowania usterka mo\u017ce wp\u0142yn\u0105\u0107 na brak ochrony pasa\u017cera.", "W\u0142a\u015bciciele aut zagro\u017conych usterk\u0105 zostan\u0105 zaproszeni do autoryzowanych stacji obs\u0142ugi Seata, gdzie mechanicy bezp\u0142atnie zamontuj\u0105 w zamku blokuj\u0105cym pas tzw. element dystansowy.", "Seat wykry\u0142 tak\u017ce usterki w modelach leon (typ 5f), wyprodukowanych w Hiszpanii w latach 2014-2105. W pojazdach mo\u017ce dochodzi\u0107 do wycieku oleju, w zwi\u0105zku z poluzowaniem si\u0119 \u015brub nastawnika wa\u0142ka rozrz\u0105du.", "W wadliwych samochodach mechanicy b\u0119d\u0105 wymienia\u0107 nastawniki wa\u0142k\u00f3w rozrz\u0105du.", "Na polskim rynku kampani\u0105 naprawcz\u0105 Seata zosta\u0142o obj\u0119tych 5805 pojazd\u00f3w.", "Samochody z usterkami do UOKiK zg\u0142osi\u0142a tak\u017ce Skoda. To modele: fabia, octavia, rapid, yeti (typ 5e, 5j, 5l, nh), wyprodukowane w Czechach pomi\u0119dzy 8 stycznia 2014 r. a 29 stycznia 2015 r. Podobnie jak w przypadku seat\u00f3w leon, z aut, w wyniku poluzowania si\u0119 \u015brub nastawnika wa\u0142ka rozrz\u0105du, mo\u017ce dochodzi\u0107 do wyciek\u00f3w oleju.", "Kampani\u0105 naprawcz\u0105 zosta\u0142o obj\u0119tych 46 pojazd\u00f3w, kt\u00f3rych w\u0142a\u015bciciele otrzymaj\u0105 listowne zaproszenia do ASO Skody."]}
{"url": "https://www.bankier.pl/moto/koronawirus-daje-sie-we-znaki-motoryzacji-6589/", "title": ["Koronawirus daje si\u0119 we znaki motoryzacji"], "lead": ["Epidemia koronawirusa uderzy\u0142a w Chiny. Zmar\u0142o ju\u017c ponad 2 tysi\u0105ce os\u00f3b, a koszty, jakie poniesie chi\u0144ska i \u015bwiatowa gospodarka, ju\u017c s\u0105 ogromne. Nawet je\u015bli epidemi\u0119 uda si\u0119 wkr\u00f3tce opanowa\u0107, to i tak po\u0142o\u017cy si\u0119 ona cieniem na tegoroczne wyniki wielu bran\u017c na ca\u0142ym \u015bwiecie. Jedn\u0105 z tych, kt\u00f3re ucierpi\u0105 najbardziej, jest motoryzacja."], "text": ["Czy wirus powoduj\u0105cy silne zapalenie p\u0142uc szalej\u0105cy w Chinach mo\u017ce wp\u0142yn\u0105\u0107 na niemieckiego, czy ameryka\u0144skiego producenta aut? Ostatnie tygodnie pokazuj\u0105, \u017ce owszem mo\u017ce, i to bardzo. To dobitny dow\u00f3d na to jak bardzo zglobalizowan\u0105 mamy obecnie gospodark\u0119 i jak skomplikowane s\u0105 \u0142a\u0144cuchy dostaw.", "Na nieszcz\u0119\u015bcie dla \u015bwiatowej motoryzacji epidemia koronawirusa wybuch\u0142a w jednym z g\u0142\u00f3wnych centr\u00f3w przemys\u0142owych Chin, gdzie swoje zak\u0142ady produkcyjne ulokowa\u0142o wiele firm z bran\u017cy motoryzacyjnej. W wielu fabrykach zlokalizowanych w Chinach przerwano produkcj\u0119, co spowodowa\u0142o przest\u00f3j w zak\u0142adach na ca\u0142ym \u015bwiecie. Przyk\u0142ad? FCA musia\u0142o zamkn\u0105\u0107 serbsk\u0105 fabryk\u0119 z powodu wstrzymania dostaw komponent\u00f3w elektronicznych. Jaguar Land Rover w celu dalszej produkcji w brytyjskich fabrykach musi transportowa\u0107 cz\u0119\u015bci samochodowe z Chin do Wielkiej Brytanii drog\u0105 lotnicz\u0105. Zagro\u017cone s\u0105 tak\u017ce ameryka\u0144skie montownie General Motors i Hyundaia, kt\u00f3re importuj\u0105 z Chin znaczne ilo\u015bci komponent\u00f3w.", "Przez zastoje w fabrykach producent\u00f3w pojazd\u00f3w, kt\u00f3rym brakuje komponent\u00f3w produkowanych w Chinach, strac\u0105 inni, cz\u0119sto lokalni producenci cz\u0119\u015bci.", "\u201eW przeci\u0119tnym samochodzie znajduje si\u0119 oko\u0142o 30000 tysi\u0119cy cz\u0119\u015bci pochodz\u0105cych od setek dostawc\u00f3w. Wystarczy, \u017ce zabraknie jednej z nich, by montownia musia\u0142a zatrzyma\u0107 ca\u0142\u0105 lini\u0119 produkcyjn\u0105. Nie bez powodu m\u00f3wi si\u0119, \u017ce \u0142a\u0144cuch dostaw jest tak silny jak jego najs\u0142absze ogniwo. Dlatego te\u017c d\u0142u\u017csze przerwy w dostawach, nawet tych pozornie mniej istotnych cz\u0119\u015bci i komponent\u00f3w, to problem nie tylko dla producent\u00f3w pojazd\u00f3w, ale r\u00f3wnie\u017c ich dostawc\u00f3w cz\u0119\u015bci, kt\u00f3rzy nagle nie maj\u0105 zbytu. Problem, wydawa\u0142oby si\u0119 lokalny, staje si\u0119 globalny i zaczyna by\u0107 odczuwalny tak\u017ce w Polsce. Cho\u0107 s\u0142yszy si\u0119 g\u0142osy, \u017ce polscy producenci mog\u0105 zyska\u0107 na obecnym zawirowaniu w motoryzacji zwi\u0105zanym z koronawirusem, moim zdaniem mo\u017cemy taki scenariusz rozpatrywa\u0107 ewentualnie w perspektywie d\u0142ugookresowej, a obecnie pozytyw\u00f3w mo\u017cna szuka\u0107 wy\u0142\u0105cznie w przypadku zanotowania spadku ilo\u015bci zachorowa\u0144\u201d \u2013 m\u00f3wi Alfred Franke, prezes Stowarzyszenia Dystrybutor\u00f3w i Producent\u00f3w Cz\u0119\u015bci Motoryzacyjnych, cz\u0142onek Zarz\u0105du CLEPA.", "Wiele fabryk po d\u0142u\u017cszej przerwie ju\u017c otwarto. Jednak w przypadku ewentualnej nowej fali zara\u017conych scenariusz mo\u017ce si\u0119 powt\u00f3rzy\u0107. Na razie trudno szacowa\u0107 straty, poniewa\u017c rosn\u0105 z ka\u017cdym dniem i tylko po uporaniu si\u0119 z wirusem b\u0119dzie mo\u017cna pokusi\u0107 si\u0119 o bardziej wiarygodne analizy.", "Szacuje si\u0119 jednak, \u017ce w pierwszym kwartale tylko w Chinach wyprodukuje si\u0119 ok. 900.000 mniej pojazd\u00f3w ni\u017c rok wcze\u015bniej. Jednym z najbardziej poszkodowanych producent\u00f3w b\u0119dzie niemiecki Volkswagen. Dodaj\u0105c do tego spadki producent\u00f3w w innych krajach, mo\u017cna by\u0107 pewnym, \u017ce wyniki firm z bran\u017cy automotive w tym roku nie b\u0119d\u0105 dodatnie.", "Wst\u0119pne wyniki badania Europejskiego Stowarzyszenia Producent\u00f3w Cz\u0119\u015bci Motoryzacyjnych (CLEPA), przeprowadzonego w\u015br\u00f3d cz\u0142onk\u00f3w CLEPA wskazuj\u0105, \u017ce wiele firm zrzeszonych w tym stowarzyszeniu spodziewa si\u0119 zak\u0142\u00f3cenia \u0142a\u0144cucha dostaw i przewiduje negatywny wp\u0142yw epidemii w Chinach na swoje przychody.", "Polscy producenci cz\u0119\u015bci motoryzacyjnych sygnalizuj\u0105, \u017ce chi\u0144ski koronawirus nie oszcz\u0119dzi tak\u017ce firm dzia\u0142aj\u0105cych w naszym kraju. Jeste\u015bmy przecie\u017c zag\u0142\u0119biem produkcji cz\u0119\u015bci, z kt\u00f3rych wiele jest w\u0142\u0105czonych w \u0142a\u0144cuchy dostaw producent\u00f3w pojazd\u00f3w ponosz\u0105cych straty w zwi\u0105zku z epidemi\u0105.", "\u201eKto\u015b ostatnio napisa\u0142, trawestuj\u0105c znane powiedzenie, \u017ce Chiny kichn\u0119\u0142y, a katar maj\u0105 teraz wszyscy. Trudno si\u0119 z tym nie zgodzi\u0107. Komisja Europejska w swoich prognozach dotycz\u0105cych PKB stwierdzi\u0142a, \u017ce epidemia koronawirusa stanowi czynnik ryzyka dla europejskiej gospodarki. Je\u017celi problem wirusa w Chinach nie zostanie szybko opanowany, niewykluczone, \u017ce firmy motoryzacyjne b\u0119d\u0105 potrzebowa\u0142y unijnej czy regionalnej pomocy i zastrzyku got\u00f3wki, by hamowa\u0107 efekt domina. W innych krajach ju\u017c teraz mo\u017cna znale\u017a\u0107 przyk\u0142ady pomocy firmom motoryzacyjnym zmagaj\u0105cym si\u0119 z k\u0142opotami finansowymi b\u0119d\u0105cymi konsekwencj\u0105 rozprzestrzeniania si\u0119 koronawirusa. W niekt\u00f3rych przypadkach pomoc b\u0119dzie niezb\u0119dna, by firmy mog\u0142y unikn\u0105\u0107 bankructwa\u201d \u2013 dodaje Franke."]}
{"url": "https://www.bankier.pl/moto/polskie-e-auto-projektowane-przez-wlochow-6593/", "title": ["Polskie e-auto projektowane przez W\u0142och\u00f3w"], "lead": ["Pierwszy polski samoch\u00f3d elektryczny projektuj\u0105 styli\u015bci s\u0142ynnej w\u0142oskiej pracowni Torino Design, konsultantem projektu jest Tadeusz Jelec, kt\u00f3ry pracowa\u0142 dla Jaguara \u2013 powiedzia\u0142 prezes ElectroMobility Poland Piotr Zaremba. Doda\u0142, \u017ce w po\u0142owie br. sp\u00f3\u0142ka poka\u017ce dwa prototypy: hatchback i SUV."], "text": ["Jak powiedzia\u0142 PAP szef ElectroMobility Poland (EMP), Torino Design z Roberto Piattim na czele, to jedna z najbardziej renomowanych pracowni stylistycznych w motoryzacyjnym \u015bwiecie. \u201eTo niezale\u017cna firma, kt\u00f3ra ma na koncie kilkaset projekt\u00f3w dla najwi\u0119kszych producent\u00f3w motoryzacyjnych, zar\u00f3wno marek premium jak Ferrari, McLaren czy BMW, jak i producent\u00f3w marek bud\u017cetowych m.in. Fiata\u201d \u2013 powiedzia\u0142.", "Doda\u0142, \u017ce konsultantem projektu jest Tadeusz Jelec, jeden z najbardziej znanych polskich projektant\u00f3w aut. Polak, kt\u00f3ry przez 3 dekady z sukcesem pracowa\u0142 dla Jaguara. \u201eSpod jego r\u0119ki wyszed\u0142 m.in. zjawiskowy dwumiejscowy sportowiec F-Type Coupe oraz elegancki XF Sportbrake pierwszej generacji\u201d \u2013 zaznaczy\u0142.", "Zaremba przypomnia\u0142, \u017ce projekt polskiej marki motoryzacyjnej tworzony jest w oparciu o strategiczne partnerstwa z uznanymi firmami bran\u017cowymi, kt\u00f3re gwarantuj\u0105, \u017ce samochody b\u0119d\u0105 spe\u0142nia\u0107 rynkowe standardy jako\u015bciowe. Obok Torino Design w projekt polskiego samochodu elektrycznego zaanga\u017cowany jest wybrany w ub. roku integrator techniczny \u2013 firma in\u017cynieryjna EDAG Engineering. \u201eFirma wspiera nas w opracowaniu samochod\u00f3w oraz projektowaniu i uruchomieniu fabryki. Aktualnie pozyskujemy platform\u0119, kt\u00f3ra pos\u0142u\u017cy jako baza do opracowania i zbudowania autorskiego nadwozia\u201d \u2013 powiedzia\u0142.", "Jak zaznaczy\u0142, renomowani partnerzy ograniczaj\u0105 ryzyka projektowe, jednak d\u0142ugoterminowo chcemy budowa\u0107 wewn\u0119trzne kompetencje w kluczowych obszarach.", "Doda\u0142, \u017ce mimo wsp\u00f3\u0142pracy z do\u015bwiadczonymi zagranicznymi partnerami, to sp\u00f3\u0142ka definiuje unikatowe DNA marki, cechy aut, ich pozycjonowanie, kluczowe parametry techniczne, atrybuty marki oraz przewagi konkurencyjne. \u201eZale\u017cy nam na tym, by ukszta\u0142towa\u0107 wyrazisty charakter samochodu i ca\u0142ej marki. St\u0105d m.in. wsp\u00f3\u0142praca z Tadeuszem Jelcem, wybitnym ekspertem w dziedzinie projektowania samochod\u00f3w\u201d \u2013 wskaza\u0142.", "Szef EMP zapowiedzia\u0142, \u017ce ca\u0142e przedsi\u0119wzi\u0119cie zak\u0142ada budow\u0119 5 modeli. \u201eZaczynamy od modeli w segmencie C, b\u0119d\u0105 to trzy modele aut kompaktowych i b\u0119d\u0105 dostosowane do oczekiwa\u0144 polskich kierowc\u00f3w\u201d \u2013 zaznaczy\u0142. Doda\u0142, \u017ce na p\u00f3\u017aniejszym etapie dojdzie mniejsze auto z segmentu B oraz model bardziej rodzinny.", "\u201ePrzed ko\u0144cem czerwca oficjalnie zaprezentujemy dwa prototypy w wersjach hatchback i SUV, kt\u00f3re odpowiadaj\u0105 na trendy rynkowe i zapotrzebowanie naszego rynku\u201d \u2013 poinformowa\u0142 Zaremba. Doda\u0142, \u017ce jeden to je\u017cd\u017c\u0105cy prototyp posiadaj\u0105cy wiele docelowych cech funkcjonalnych, drugi to klasyczny wystawowy show car. \u201eOba b\u0119d\u0105 obiektem bada\u0144 marketingowych, w tym oceny stylistyki, cech funkcjonalnych i ergonomii wn\u0119trza\u201d \u2013 zaznaczy\u0142.", "Wskaza\u0142, \u017ce w projekcie polskiej marki motoryzacyjnej du\u017cy nacisk zosta\u0142 po\u0142o\u017cony na pi\u0119\u0107 cech, kt\u00f3re s\u0105 wskazywane przez polskich kierowc\u00f3w jako po\u017c\u0105dane. \u201eS\u0105 to przede wszystkim przestronno\u015b\u0107 samochodu i atrakcyjny design wpisuj\u0105cy si\u0119 w trendy w projektowaniu aut z okre\u015blonego segmentu, jednocze\u015bnie niezbyt awangardowy. Chodzi m.in. o to, aby samoch\u00f3d nie straci\u0142 po latach na warto\u015bci rezydualnej, a na to mo\u017ce mie\u0107 wp\u0142yw r\u00f3wnie\u017c design\u201d \u2013 zaznaczy\u0142 Zaremba.", "\u201eTrzeci\u0105 cech\u0105 jest wyposa\u017cenie m.in. w \u0142\u0105czno\u015b\u0107 ze \u015bwiatem zewn\u0119trznym. Chcemy, \u017ceby wszystkie systemy teleinformatyczne, w kt\u00f3re wyposa\u017cone b\u0119dzie auto \u2013 np. te umo\u017cliwiaj\u0105ce \u0142\u0105czno\u015b\u0107 z Internetem czy aktualizacj\u0119 aplikacji takich jak GPS \u2013 \u0142\u0105czy\u0142y ze sob\u0105 jak najwi\u0119cej funkcjonalno\u015bci obs\u0142ugiwanych z wykorzystaniem przyjaznego dla u\u017cytkownik\u00f3w interfejsu\u201d \u2013 wskaza\u0142. Doda\u0142, \u017ce w zwi\u0105zku z tym, \u017ce samoch\u00f3d pojawi si\u0119 na rynku w 2023 r., przy projektowaniu nale\u017cy my\u015ble\u0107 o standardach rynkowych obowi\u0105zuj\u0105cych za kilka lat. \u201eChcemy zaoferowa\u0107 klientom w segmencie C to, co b\u0119dzie oferowane przez konkurencj\u0119 w wy\u017cszych segmentach\u201d- wyja\u015bni\u0142.", "Kolejn\u0105 kluczow\u0105 cech\u0105 polskiego elektryka ma by\u0107 serwis i d\u0142ugo\u015b\u0107 gwarancji. \u201eB\u0119dziemy chcieli zaoferowa\u0107 klientom d\u0142u\u017csz\u0105 gwarancj\u0119, ni\u017c proponuje to konkurencja. Dzi\u015b trudno m\u00f3wi\u0107 o szczeg\u00f3\u0142ach \u2013 dostosujemy si\u0119 do warunk\u00f3w rynkowych w 2023 r., chcemy, \u017ceby nasza oferta w tym zakresie by\u0142a atrakcyjna\u201d \u2013 powiedzia\u0142.", "Wed\u0142ug szefa EMP pi\u0105ta cecha to TCO, czyli ca\u0142kowity koszt posiadania samochodu. \u201eDla nas TCO to co\u015b wi\u0119cej ni\u017c tylko przewaga produktowa, to b\u0119dzie przewaga modelu, w jakim zaoferujemy ten samoch\u00f3d odbiorcom wsp\u00f3lnie z naszymi akcjonariuszami\u201d \u2013 powiedzia\u0142. \u201eMaj\u0105c za udzia\u0142owc\u00f3w firmy energetyczne razem z samochodem b\u0119dziemy mogli zaoferowa\u0107 r\u00f3wnie\u017c ca\u0142y potrzebny ekosystem elektromobilno\u015bci, daj\u0105c w oparciu o jedn\u0105 miesi\u0119czn\u0105 rat\u0119 nie tylko pojazd, ale r\u00f3wnie\u017c wszystko to, co jest potrzebne do jego \u0142adowania czy wsp\u00f3\u0142pracy z przydomowym \u017ar\u00f3d\u0142em odnawialnej energii \u2013 wyja\u015bni\u0142.", "Zaremba doda\u0142, \u017ce ju\u017c dzisiaj samochody elektryczne zaczynaj\u0105 tanie\u0107. \u201eSpodziewamy si\u0119 wraz z wi\u0119kszo\u015bci\u0105 analityk\u00f3w, \u017ce w roku 2022-2023 ca\u0142o\u015bciowe koszty u\u017cytkowania samochodu elektrycznego b\u0119d\u0105 ni\u017csze ni\u017c samochodu spalinowego. Oznacza to, \u017ce u\u015bredniona cena zakupu, serwisu, \u0142adowania oraz utraty warto\u015bci auta b\u0119d\u0105 atrakcyjniejsze, nawet w wypadku ew. wzrostu cen energii elektrycznej\u201d \u2013 wskaza\u0142.", "Sp\u00f3\u0142ka ElectroMobility Poland powsta\u0142a w pa\u017adzierniku 2016 roku. Jest kontrolowana przez cztery koncerny energetyczne \u2013 PGE, Energ\u0119, Ene\u0119 oraz Tauron. Ka\u017cdy z udzia\u0142owc\u00f3w wyk\u0142adaj\u0105c po 17,5 mln z\u0142, obj\u0105\u0142 po 25 proc. kapita\u0142u akcyjnego, uzyskuj\u0105c tyle samo g\u0142os\u00f3w na walnym zgromadzeniu akcjonariuszy.", "autorka: Longina Grzeg\u00f3rska-Szpyt"]}
{"url": "https://www.bankier.pl/moto/beda-nowe-oznaczenia-opon-samochodowych-6595/", "title": ["B\u0119d\u0105 nowe oznaczenia opon samochodowych"], "lead": ["Bardziej rzucaj\u0105ce si\u0119 w oczy i oferuj\u0105ce konsumentom wi\u0119cej informacji \u2013 takie maj\u0105 by\u0107 nowe etykiety samochodowe zgodnie z rozporz\u0105dzeniem, kt\u00f3rego tre\u015b\u0107 przyj\u0119\u0142y we wtorek w Brukseli pa\u0144stwa cz\u0142onkowskie UE."], "text": ["Nowe regulacje o etykietowaniu opon dotycz\u0105 takich parametr\u00f3w jak efektywno\u015b\u0107 paliwowa, przyczepno\u015b\u0107 na mokrej powierzchni i ha\u0142as. Chodzi o to, ", "Jak podkre\u015bli\u0142 minister \u015brodowiska i energii sprawuj\u0105cej prezydencj\u0119 Chorwacji Tomislav \u0106ori\u0107 nowe przepisy wp\u0142yn\u0105 r\u00f3wnie\u017c na ograniczenie emisji gaz\u00f3w cieplarnianych.", "\u201eEtykiety stan\u0105 si\u0119 bardziej widoczne i bardziej przejrzyste dla konsument\u00f3w dzi\u0119ki nowym wymogom dotycz\u0105cym sposobu ich umieszczania i usuni\u0119ciu niewykorzystywanych klas w\u0142a\u015bciwo\u015bci u\u017cytkowych. ", ", a wz\u00f3r etykiety zostanie zaktualizowany\u201d \u2013 podkre\u015bli\u0142a w komunikacie Rada UE.", "Rozporz\u0105dzeniem, kt\u00f3re musi jeszcze przyj\u0105\u0107 Parlament Europejski, b\u0119d\u0105 te\u017c obj\u0119te opony bie\u017cnikowane. Wymogi dla nich b\u0119d\u0105 mia\u0142y jednak zastosowanie, gdy dost\u0119pna b\u0119dzie odpowiednia metoda pomiaru ich w\u0142a\u015bciwo\u015bci u\u017cytkowych.", "Nowe prawo m\u00f3wi te\u017c o nowych parametrach \u2013 ", ", kt\u00f3re zostan\u0105 wprowadzone, gdy tylko dost\u0119pne stan\u0105 si\u0119 odpowiednie metody ich pomiaru. Ma to pom\u00f3c zredukowa\u0107 ilo\u015bci mikroplastiku trafiaj\u0105cego do \u015brodowiska przez \u015bcieranie opon. W przysz\u0142o\u015bci etykiet\u0119 tak\u0105 b\u0119d\u0105 musia\u0142y nosi\u0107 tak\u017ce opony do ci\u0119\u017car\u00f3wek i autobus\u00f3w.", "Opony, g\u0142\u00f3wnie ze wzgl\u0119du na op\u00f3r toczenia, odpowiadaj\u0105 za 20\u201330 proc. zu\u017cycia paliwa przez pojazdy. Zmniejszenie oporu pomaga obni\u017cy\u0107 emisje, a ni\u017csze zu\u017cycie paliwa zmniejsza koszty konsument\u00f3w. Zmian\u0119 rozporz\u0105dzenia Komisja Europejska zaproponowa\u0142a w maju 2018 roku. Wst\u0119pne porozumienie mi\u0119dzy PE a Rad\u0105 UE zosta\u0142o wypracowane 13 listopada 2019 roku.", "Z Brukseli Krzysztof Strz\u0119pka (PAP)", "stk/ ap/"]}
{"url": "https://www.bankier.pl/moto/mlodzi-czesciej-zabijaja-na-drogach-6600/", "title": ["M\u0142odzi cz\u0119\u015bciej zabijaj\u0105 na drogach"], "lead": ["Mniej wypadk\u00f3w i rannych, ale kilkudziesi\u0119ciu zabitych wi\u0119cej \u2013 z winy niedo\u015bwiadczonych kierowc\u00f3w. Eksperci: trzeba ich pilnie obj\u0105\u0107 nadzorem \u2013 pisze \u015brodowa \u201eRzeczpospolita\u201d."], "text": ["Jak podaje gazeta, blisko co pi\u0105ty wypadek w ubieg\u0142ym roku spowodowali kieruj\u0105cy w wieku od 18 do 24 lat. \u201eCo gorsza, z ich winy o 34 osoby wi\u0119cej straci\u0142y \u017cycie \u2013 wynika z danych Komendy G\u0142\u00f3wnej Policji\u201d \u2013 czytamy.", "Rados\u0142aw Kobry\u015b z Biura Ruchu Drogowego KGP ocenia, \u017ce brak do\u015bwiadczenia i umiej\u0119tno\u015bci, a do tego sk\u0142onno\u015b\u0107 do szybkiej, brawurowej jazdy bez przewidywania skutk\u00f3w to przyczyny wypadk\u00f3w.", "\u201eW ubieg\u0142ym roku na wszystkich drogach w kraju 18-, 24-latkowie spowodowali 4910 wypadk\u00f3w \u2013 to o 203 mniej ni\u017c rok wcze\u015bniej. Uby\u0142o w nich os\u00f3b rannych (o 325 \u2013 do 6,4 tys.). Jednak, co niepokoj\u0105ce, z winy m\u0142odych \u015bmier\u0107 ponios\u0142y 462 osoby \u2013 czyli o 34 wi\u0119cej ni\u017c rok wcze\u015bniej. Na domiar z\u0142ego \u015brednio co trzeci wypadek powsta\u0142 przez nadmiern\u0105 pr\u0119dko\u015b\u0107, niedostosowan\u0105 do warunk\u00f3w\u201d \u2013 czytamy dalej.", "Anna Zieli\u0144ska z Centrum Bezpiecze\u0144stwa Ruchu Drogowego Instytutu Transportu Samochodowego wskazuje, \u017ce m\u0142odzi kierowcy stanowi\u0105 powa\u017cne zagro\u017cenie we wszystkich krajach wysoko zmotoryzowanych. \u201eBadania wykaza\u0142y, \u017ce problem ten wi\u0105\u017ce si\u0119 z brakiem do\u015bwiadczenia i jednoczesn\u0105 sk\u0142onno\u015bci\u0105 do ryzykownych zachowa\u0144 m\u0142odych os\u00f3b. Okoliczno\u015bci towarzysz\u0105ce wypadkom z udzia\u0142em m\u0142odych to nadmierna pr\u0119dko\u015b\u0107, niedostosowana do okoliczno\u015bci, alkohol, obecno\u015b\u0107 w samochodzie wielu pasa\u017cer\u00f3w, r\u00f3wie\u015bnik\u00f3w\u201d \u2013 t\u0142umaczy.", "Eksperci wskazuj\u0105, \u017ce m\u0142odych kierowc\u00f3w nale\u017cy pilnie obj\u0105\u0107 nadzorem w pierwszym okresie po zrobieniu prawa jazdy i jak najszybciej wprowadzi\u0107 okres pr\u00f3bny. \u201eRozwi\u0105zane przygotowano, ale dot\u0105d nie wesz\u0142o w \u017cycie. Przewiduje m.in., \u017ce m\u0142ody kierowca musia\u0142by przej\u015b\u0107 w okresie pr\u00f3bnym kurs doszkalaj\u0105cy z bezpiecze\u0144stwa ruchu drogowego i praktyczne szkolenie dotycz\u0105ce zagro\u017ce\u0144 w ruchu. Podlega\u0142by obostrzeniom dotycz\u0105cym pr\u0119dko\u015bci i punkt\u00f3w karnych, musia\u0142by je\u017adzi\u0107 z zielonym listkiem na szybie\u201d \u2013 podaje dziennik.", "Rzecznik prasowy ministerstwa infrastruktury Szymon Hupty\u015b przypomina, \u017ce 9 maja 2018 r. Sejm uchwali\u0142 nowelizacj\u0119 ustawy o ruchu drogowym. \u201eNa jej podstawie oraz w pewnym uproszczeniu przepis\u00f3w dotycz\u0105cych wprowadzenia ww. okresu pr\u00f3bnego nie stosuje si\u0119 do czasu, gdy minister w\u0142a\u015bciwy do spraw informatyzacji og\u0142osi w Dzienniku Urz\u0119dowym i na stronie BIP komunikat okre\u015blaj\u0105cy termin wprowadzenia rozwi\u0105za\u0144 technicznych umo\u017cliwiaj\u0105cych przekazywanie informacji z centralnej ewidencji kierowc\u00f3w\u201d \u2013 wskazuje.", "skib/ robs/"]}
{"url": "https://www.bankier.pl/moto/polski-elektryk-triggo-wjezdza-na-salony-zaparkuje-wszedzie-6603/", "title": ["Polski \u201eelektryk\u201d Triggo wje\u017cd\u017ca na salony. Zaparkuje wsz\u0119dzie"], "lead": [], "text": ["Pojazd ma zaledwie 148 cm szeroko\u015bci, a po zw\u0119\u017ceniu przedniego zawieszenia zajmuje jedynie 86 cm i przypomina w\u00f3wczas motocykl. Rozwi\u0105zanie ma by\u0107 lekiem na ma\u0142\u0105 liczb\u0119 miejsce parkingowych, umo\u017cliwiaj\u0105c zaparkowanie tak\u017ce w niedost\u0119pnych dla klasycznych aut przestrzeniach.", "W trybie manewrowym z w\u0119\u017cszym przednim zawieszeniem auto mo\u017ce porusza\u0107 si\u0119 z maksymaln\u0105 pr\u0119dko\u015bci\u0105 25 km/h. W wykorzystywanym podczas jazdy trybie drogowym pr\u0119dko\u015b\u0107 maksymalna wzrasta do 90 km/h.", "\n", "\nAuto sterowane jest w spos\u00f3b cyfrowy, dzi\u0119ki systemowi \u201eDrive by wire\u201d. Cyfryzacja oznacza w tym przypadku brak mechanicznego po\u0142\u0105czenia kierownicy z systemem sterowania kierunkowego. Rozwi\u0105zanie pozwoli w przysz\u0142o\u015bci przekszta\u0142ci\u0107 Triggo w auto autonomiczne.", "W aucie zamontowana zosta\u0142a niewielka bateria o mocy 10 kWh, kt\u00f3ra pozwoli przejecha\u0107 na jednym \u0142adowaniu ok. 100 km. Nie powinien to by\u0107 jednak wielki problem, poniewa\u017c auto przeznaczone jest do jazdy po mie\u015bcie. Dodatkowo baterie w Triggo maj\u0105 by\u0107 wymienne, co znacznie skr\u00f3ci czas potrzebny na na\u0142adowanie samochodu. Jak zapowiadaj\u0105 tw\u00f3rcy, po wyczerpaniu baterii, auto samo powiadomi odpowiednie s\u0142u\u017cby, kt\u00f3re dowioz\u0105 i wymieni\u0105 bateri\u0119 na now\u0105.", "Od miesi\u0105ca Triggo przechodz\u0105 testy drogowe na warszawskich ulicach. S\u0105 one niezb\u0119dne do otrzymania homologacji. W Genewie zaprezentowany zostanie czwarty prototyp b\u0119d\u0105cy zarazem przedprodukcyjn\u0105 wersj\u0105 pojazdu. Nadwozie zaprojektowane zosta\u0142o przez Sebastiana Nowaka, tw\u00f3rc\u0119 pojazd\u00f3w, kt\u00f3re pojawi\u0105 si\u0119 w grze \u201eCyberpunk 2077\u201d oraz scenografii w serii gier \u201eWied\u017amin\u201d.", "Pojazdy Triggo maj\u0105 by\u0107 przeznaczone na wynajem. Producenci chc\u0105 w przysz\u0142o\u015bci wprowadzi\u0107 autonomiczny system jazdy, aby pojazd, niczym taks\u00f3wka, ale bez kierowcy, sam przyjecha\u0142 po zamawiaj\u0105cego i zawi\u00f3z\u0142 go we wskazane miejsce.", "\u2013 Pojazdy, kt\u00f3re zaprezentujemy w Genewie, posiadaj\u0105 pe\u0142n\u0105 funkcjonalno\u015b\u0107 wyrobu ko\u0144cowego. Pod koniec 2020 roku pojazdy z tej serii b\u0119d\u0105 bra\u0142y udzia\u0142 w dzia\u0142aniach pilota\u017cowych prowadzonych wraz z dostawcami us\u0142ug Mobility-as-a-Service \u2013 powiedzia\u0142 w rozmowie z Instytutem Bada\u0144 Rynku Motoryzacyjnego Rafa\u0142 Budweil, prezes zarz\u0105du Triggo S.A."]}
{"url": "https://www.bankier.pl/moto/ile-traca-na-wartosci-najpopularniejsze-auta-6619/", "title": ["Ile trac\u0105 na warto\u015bci najpopularniejsze auta?"], "lead": ["Od 31 do nawet 48 tys. z\u0142 trac\u0105 w ci\u0105gu trzech lat najpopularniejsze modele aut kompaktowych \u2013 wynika z raportu Info-Ekspert opublikowanego przez Instytut Bada\u0144 Rynku Motoryzacyjnego Samar. Kt\u00f3re auto wybra\u0107, aby nie straci\u0107?"], "text": ["Od 31 do nawet 48 tys. z\u0142 trac\u0105 w ci\u0105gu trzech lat najpopularniejsze modele aut kompaktowych \u2013 wynika z raportu Info-Ekspert opublikowanego przez Instytut Bada\u0144 Rynku Motoryzacyjnego Samar. Kt\u00f3re auto wybra\u0107, aby nie straci\u0107?", "W analizie przygotowanej przez firm\u0119 Info-Ekspert wzi\u0119to pod uwag\u0119 warto\u015b\u0107 aut kompaktowych z silnikami benzynowymi po trzech latach u\u017cytkowania i \u015brednim rocznym przebiegiem 30 tys. km. Po uwzgl\u0119dnieniu tych warunk\u00f3w najwi\u0119ksz\u0105 warto\u015bci\u0105 rezydualn\u0105 cechowa\u0142y si\u0119 najpopularniejsze kompakty ubieg\u0142ego roku \u2013 skoda octavia, volkswagen golf i toyota corolla.", "Warto\u015bci rezydualne popularnych modeli aut osobowych", "\u0179r\u00f3d\u0142o: IBRM Samar", "Warto\u015b\u0107 rezydualn\u0105 czwartej generacji skody octavii, kt\u00f3ra do produkcji wesz\u0142a w 2019 r., oszacowano na 59,5 proc. Oznacza to, \u017ce je\u015bli za auto ze 150-konnym silnikiem 1.5 TSI Ambition zap\u0142acimy w salonie 94 800 z\u0142, to po trzech latach bezszkodowej jazdy i przejechaniu 90 tys. km, b\u0119dziemy mogli je odsprzeda\u0107 \u015brednio za 56 400 z\u0142.", "Nieco ni\u017csz\u0105 warto\u015bci\u0105 rezydualn\u0105 (58,4 proc.), wed\u0142ug szacunk\u00f3w Info-Ekspert, cechuje si\u0119 inny wypuszczony przez Volkswagena na rynek w 2019 r. model volkswagen golf \u00f3smej generacji. Auto wyceniane na 96 400 z\u0142 w ci\u0105gu trzech lat straci na warto\u015bci \u015brednio 40 102 z\u0142.", "\u015arednio o nieco ponad 1 proc. wi\u0119cej od octavii straci w tym samym czasie toyota corolla. Jednak przy znacznie ni\u017cszej cenie bazowej (75 900 z\u0142) nominalnie strata b\u0119dzie mniejsza. Przy 58,2 proc. warto\u015bci rezydualnej coroll\u0119 b\u0119dzie mo\u017cna odsprzeda\u0107 \u015brednio za 44 174 z\u0142.", "Szacunkow\u0105 warto\u015bci\u0105 rezydualn\u0105 powy\u017cej 50 proc. w ci\u0105gu trzech lat utrzymaj\u0105 tak\u017ce: opel astra (57,8 proc.), kia ceed (56 proc.), hyundai i30 (52,9 proc.), renault megane (52,9 proc.) oraz peugeot 308 i ford focus (po 51,7 proc.).", "Wi\u0119cej ni\u017c po\u0142ow\u0119 na warto\u015bci w ci\u0105gu trzech lat straci z kolei seat leon. W przypadku tego modelu utrata warto\u015bci b\u0119dzie najwy\u017csza tak\u017ce nominalnie. Auto b\u0119dzie mo\u017cna odsprzeda\u0107 po trzech latach \u015brednio za 46 119 z\u0142 (\u015brednio o 48 581 z\u0142 mniej w por\u00f3wnaniu z cen\u0105 bazow\u0105).", "Jak wynika z wcze\u015bniejszych wylicze\u0144 Info-Ekspert, ", ". Cztery modele po trzech latach u\u017cytkowania i przejechaniu 90 tys. km b\u0119dzie mia\u0142o wy\u017csz\u0105 warto\u015b\u0107 rezydualn\u0105 od skody octavii: hyundai tucson (66 proc.), toyota rav4 (65,4 proc.), toyota c-hr (60,5 proc.), kia sportage (60,1 proc.).", "Co ciekawe, mniej na warto\u015bci straci tak\u017ce trzecia generacja skody octavii, kt\u00f3r\u0105 po trzech latach mo\u017cna odsprzeda\u0107 \u015brednio za 60,5 proc. ceny bazowej."]}
{"url": "https://www.bankier.pl/moto/uokik-ukaral-praebeo-i-auto-rentiera-za-nieuczciwa-sprzedaz-samochodow-6630/", "title": ["Kredyt do sp\u0142aty zamiast 60 tys. dochodu. UOKiK ukara\u0142 diler\u00f3w aut"], "lead": ["Blisko 60 tys. z\u0142 dochodu, a po o\u015bmiu latach u\u017cywany samoch\u00f3d obiecywa\u0142y firmy Praebeo i Auto Rentier handluj\u0105ce autami. Nie\u015bwiadomym klientom po kilku miesi\u0105cach zostawa\u0142 jedynie kredyt do sp\u0142acenia. Firmy zosta\u0142y ukarane przez UOKiK, a sprawa trafi\u0142a do prokuratury."], "text": ["Blisko 60 tys. z\u0142 dochodu, a po o\u015bmiu latach u\u017cywany samoch\u00f3d obiecywa\u0142y firmy Praebeo i Auto Rentier handluj\u0105ce autami. Nie\u015bwiadomym klientom po kilku miesi\u0105cach zostawa\u0142 jedynie kredyt do sp\u0142acenia. Firmy zosta\u0142y ukarane przez UOKiK, a sprawa trafi\u0142a do prokuratury.", "Wed\u0142ug UOKiK firmy: Praebeo i Auto Rentier naci\u0105ga\u0142y klient\u00f3w na szybki zarobek z wynajmowania kupowanych na raty samochod\u00f3w. Mechanizm wygl\u0105da\u0142 nast\u0119puj\u0105co: Kupuj\u0105cy zaci\u0105ga\u0142 kredyt w banku i kupowa\u0142 od jednej z firm samoch\u00f3d za ok. 70 tys. z\u0142. Firma przez 8 lat wynajmowa\u0142a auto, np. firmom przewozowym lub jako pojazd zast\u0119pczy. Za otrzymywane z tego tytu\u0142u pieni\u0105dze mia\u0142a sp\u0142aca\u0107 raty w banku i wyp\u0142aca\u0107 kupuj\u0105cemu wynagrodzenie \u2013 600 z\u0142 miesi\u0119cznie lub 7200 z\u0142 rocznie. W ten spos\u00f3b po o\u015bmiu latach nabywca mia\u0142 mie\u0107 sp\u0142acony kredyt, samoch\u00f3d i ok. 57,6 tys. z\u0142 dochodu.", "Problem w tym, \u017ce zar\u00f3wno Praebeo jak i Auto Rentier po kilku miesi\u0105cach przestawa\u0142y sp\u0142aca\u0107 raty.", "Obie ukarane firmy b\u0119d\u0105 musia\u0142y zap\u0142aci\u0107 w sumie 240 tys. z\u0142. Praebeo 156 tys. z\u0142, a Auto Rentier 84 tys. z\u0142. Sprawa trafi\u0142a tak\u017ce do prokuratury.", "\u2013 Praebeo i Auto Rentier ukrywa\u0142y przed konsumentami ryzyka zwi\u0105zane z umow\u0105. Ustali\u0142y te\u017c relatywnie nisk\u0105 kar\u0119 umown\u0105 wynosz\u0105c\u0105 6 tys. z\u0142otych w przypadku zerwania przez nie kontraktu z konsumentem. To suma niewsp\u00f3\u0142mierna do kwoty ok. 100 tys. z\u0142 kredytu wraz z odsetkami, jak\u0105 w takiej sytuacji konsumenci mieli do sp\u0142acenia w banku \u2013 m\u00f3wi Tomasz Chr\u00f3stny, prezes UOKiK.", "Niekt\u00f3rzy nabywcy podpisywali umowy w ciemno, nie wiedz\u0105c nawet, jakie auto kupuj\u0105. W\u00a0wielu umowach nie by\u0142o nawet informacji o marce, modelu, numerze rejestracyjnym, roku produkcji i numerze VIN.", "\u2013 Uniemo\u017cliwi\u0142o to klientom ocen\u0119 warto\u015bci auta i ustalenie, czy zakup jest w og\u00f3le op\u0142acalny. W przysz\u0142o\u015bci mo\u017ce im to r\u00f3wnie\u017c utrudni\u0107 dochodzenie roszcze\u0144 zwi\u0105zanych ze zwrotem pojazdu \u2013 czytamy w komunikacie UOKiK.", "Przedstawiciele Praebeo nie informowali ich tak\u017ce o tym, \u017ce w ci\u0105gu 14 dni mog\u0105 bez \u017cadnych konsekwencji odst\u0105pi\u0107 od umowy zawartej poza lokalem przedsi\u0119biorstwa.", "Oszukani klienci b\u0119d\u0105 mogli \u017c\u0105da\u0107 naprawienia szkody poprzez uniewa\u017cnienie umowy z obowi\u0105zkiem wzajemnego zwrotu \u015bwiadcze\u0144, a tak\u017ce koszt\u00f3w zwi\u0105zanych z kupnem auta. Ustalenia UOKiK b\u0119d\u0105 wi\u0105\u017c\u0105ce dla s\u0105d\u00f3w rozpatruj\u0105cych sprawy odszkodowawcze."]}
{"url": "https://www.bankier.pl/moto/koronawirus-zakloca-dostawy-dla-firm-motoryzacyjnych-6656/", "title": ["Koronawirus zak\u0142\u00f3ca dostawy dla firm motoryzacyjnych"], "lead": ["Prawie 50 proc. firm motoryzacyjnych ju\u017c odczu\u0142o zak\u0142\u00f3cenia dostaw z powodu koronawirusa \u2013 poda\u0142o Stowarzyszenie Dystrybutor\u00f3w i Producent\u00f3w Cz\u0119\u015bci Motoryzacyjnych. Ponad 30 proc. firm spodziewa si\u0119 negatywnego wp\u0142ywu epidemii na przychody."], "text": ["Wed\u0142ug Stowarzyszenia Dystrybutor\u00f3w i Producent\u00f3w Cz\u0119\u015bci Motoryzacyjnych (SDCM), epidemia koronawirusa, kt\u00f3ra wybuch\u0142a w Chinach, spowodowa\u0142a, \u017ce wiele fabryk motoryzacyjnych w tym kraju przerwa\u0142o produkcj\u0119. Oznacza to przest\u00f3j w wielu zak\u0142adach na ca\u0142ym \u015bwiecie.", "Jak powiedzia\u0142 PAP szef SDCM Alfred Franke, w zwi\u0105zku z rozprzestrzenianiem si\u0119 wirusa w Europie, zagro\u017cone s\u0105 kolejne europejskie fabryki producent\u00f3w pojazd\u00f3w. \u201eOstatnio, przedstawiciel jednego z producent\u00f3w elektroniki (firmy MTA), po tym, jak w\u0142oskie w\u0142adze zamkn\u0119\u0142y fabryk\u0119 elektroniki w Lombardii, powiedzia\u0142 w wywiadzie dla Financial Times, \u017ce je\u017celi pracownikom jego firmy w Codogno nie pozwoli si\u0119 wr\u00f3ci\u0107 do pracy w ci\u0105gu kilku dni, linie produkcyjne w oddzia\u0142ach Fiata zostan\u0105 zatrzymane, a problem dotknie tak\u017ce zak\u0142ady Renault, BMW i Peugeot\u201d \u2013 wskaza\u0142.", "Doda\u0142, \u017ce w przeci\u0119tnym samochodzie znajduje si\u0119 oko\u0142o 30 tysi\u0119cy cz\u0119\u015bci pochodz\u0105cych od setek dostawc\u00f3w. \u201eWystarczy, \u017ce zabraknie jednej z nich, by montownia musia\u0142a zatrzyma\u0107 ca\u0142\u0105 lini\u0119 produkcyjn\u0105. Nie bez powodu m\u00f3wi si\u0119, \u017ce \u0142a\u0144cuch dostaw jest tak silny jak jego najs\u0142absze ogniwo. Dlatego te\u017c d\u0142u\u017csze przerwy w dostawach nawet tych pozornie mniej istotnych cz\u0119\u015bci i komponent\u00f3w to problem nie tylko dla producent\u00f3w pojazd\u00f3w, ale r\u00f3wnie\u017c ich dostawc\u00f3w cz\u0119\u015bci, kt\u00f3rzy nagle nie maj\u0105 zbytu\u201d \u2013 zaznaczy\u0142.", "Zdaniem Frankego, rozprzestrzenianie si\u0119 wirusa powoduje efekt domina, kt\u00f3ry wp\u0142ynie na tegoroczne wyniki bran\u017cy motoryzacyjnej tak\u017ce i w Polsce, kt\u00f3ra okre\u015blana jest mianem zag\u0142\u0119bia producent\u00f3w cz\u0119\u015bci motoryzacyjnych.", "\u201eJe\u017celi problem wirusa nie zostanie szybko opanowany niewykluczone, \u017ce firmy motoryzacyjne b\u0119d\u0105 potrzebowa\u0107 unijnej czy regionalnej pomocy\u201d \u2013 powiedzia\u0142.", "SDCM wskazuje, \u017ce na razie trudno szacowa\u0107 straty, jednak ju\u017c teraz badania Stowarzyszenia wskazuj\u0105 na zauwa\u017calne zak\u0142\u00f3cenia w \u0142a\u0144cuchach dostaw \u2013 tak wskaza\u0142o prawie 50 proc. badanych firm, ponad 30 proc. firm wskaza\u0142o, na przewidywalny negatywny wp\u0142yw na przychody.", "Stowarzyszenie Dystrybutor\u00f3w i Producent\u00f3w Cz\u0119\u015bci Motoryzacyjnych to 148 najwi\u0119kszych graczy przemys\u0142u i rynku cz\u0119\u015bci motoryzacyjnych, reprezentuj\u0105cych interesy przemys\u0142u, handlu i us\u0142ug o warto\u015bci ponad 130 mld z\u0142otych rocznie tworz\u0105cych blisko 294 tys. miejsca pracy. (PAP)", "autorka: Longina Grzeg\u00f3rska-Szpyt", "lgs/ skr/"]}
{"url": "https://www.bankier.pl/moto/powolna-smierc-diesli-kiedy-koniec-produkcji-u-vw-opla-bmw-i-innych-6643/", "title": ["Powolna \u015bmier\u0107 diesli. Kiedy koniec produkcji u VW, Opla, BMW i innych?"], "lead": ["Od dw\u00f3ch do nawet 30 lat daj\u0105 sobie cztery koncerny motoryzacyjne na odej\u015bcie od produkcji aut z silnikami diesla. O motorewolucji nie ma jednak mowy. Cho\u0107 wszyscy producenci planuj\u0105 rozw\u00f3j segmentu ekologicznych samochod\u00f3w, zdecydowana wi\u0119kszo\u015b\u0107 wci\u0105\u017c zamierza produkowa\u0107 auta spalinowe."], "text": ["Od dw\u00f3ch do nawet 30 lat daj\u0105 sobie cztery koncerny motoryzacyjne na odej\u015bcie od produkcji aut z silnikami diesla. O motorewolucji nie ma jednak mowy. Cho\u0107 wszyscy producenci planuj\u0105 rozw\u00f3j segmentu ekologicznych samochod\u00f3w, zdecydowana wi\u0119kszo\u015b\u0107 wci\u0105\u017c zamierza produkowa\u0107 auta spalinowe.", "Nie w 2025 r. jak pierwotnie zapowiadano, a w 2021 r. auta z silnikami diesla znikn\u0105 z europejskiej oferty Hondy. Zostan\u0105 one zast\u0105pione modelami hybrydowymi. Maksymalnie za pi\u0119\u0107 lat, do 2025 r. wszystkie modele oferowane przez Hond\u0119 b\u0119d\u0105 mia\u0142y wersje hybrydowe lub elektryczne.", "Cho\u0107 japo\u0144ski koncern nie podaje daty ostatecznego przej\u015bcia na auta elektryczne, zapowiada, \u017ce do 2030 r. b\u0119d\u0105 one stanowi\u0142y dwie trzecie \u015bwiatowej produkcji. Obecnie jedynie co dziesi\u0105ta honda zje\u017cd\u017caj\u0105ca z ta\u015bmy monta\u017cowej ma silnik zap\u0119dzany pr\u0105dem elektrycznym.", "Tak\u0105 wizj\u0119 rozwoju elektromobilno\u015bci przez japo\u0144ski koncern zapowiedzia\u0142 jeszcze w po\u0142owie 2019 r. wiceprezes Toyoty, Shigeki Terashi. Jak na razie, plany producenta koncentruj\u0105 si\u0119 jednak na autach hybrydowych, a nie w pe\u0142ni elektrycznych.", "W wersjach hybrydowych typu plug-in, czyli zasilanych z gniazdek, dost\u0119pne s\u0105 wszystkie popularne modele Toyoty: m.in. corolla, yaris i c-hr.", "Kiedy producenci aut zrezygnuj\u0105 z diesli i przejd\u0105 na \u201eelektryki\u201d?", "\u0179r\u00f3d\u0142o: Bankier.pl", "Rozwojowi ca\u0142ych serii aut elektrycznych ma pom\u00f3c nowa sp\u00f3\u0142ka utworzona wsp\u00f3lnie z koncernem Denso, kt\u00f3ra b\u0119dzie odpowiedzialna za produkcj\u0119 akumulator\u00f3w do aut. Nowa sp\u00f3\u0142ka MIRISE Technologies zacznie dzia\u0142a\u0107 w kwietniu 2020 r.", "Produkowa\u0107 b\u0119dzie m.in. baterie litowo-jonowe ze sta\u0142ym elektrolitem i dwukrotnie wi\u0119ksz\u0105 g\u0119sto\u015bci\u0105 od obecnie montowanych w autach. Wdro\u017cenie nowych baterii ma sprawi\u0107, \u017ce Toyota b\u0119dzie produkowa\u0142a seryjnie 10 modeli elektrycznych aut, m.in. \u201ee\u201d odpowiednik najpopularniejszego w Polsce modelu koncernu corolli, kt\u00f3ry b\u0119dzie opracowywany we wsp\u00f3\u0142pracy z in\u017cynierami Suzuki i Daihatsu.", "Przej\u015bcie na \u201eelektryki\u201d planuje tak\u017ce Volvo. Do 2025 r. co drugie auto wyprodukowane przez szwedzki koncern b\u0119dzie nap\u0119dzane pr\u0105dem. W ci\u0105gu sze\u015bciu lat Volvo ograniczy tak\u017ce \u015blad w\u0119glowy przypadaj\u0105cy na ka\u017cdy samoch\u00f3d o 40 proc. Do rezygnacji z aut spalinowych jest jednak daleko.", "\u2013 Przedstawiciele Volvo nigdy nie o\u015bwiadczyli, kiedy nast\u0105pi zako\u0144czenie produkcji samochod\u00f3w spalinowych. Pad\u0142a natomiast deklaracja, \u017ce do 2040 roku Volvo Cars stanie si\u0119 firm\u0105 neutraln\u0105 pod wzgl\u0119dem emisji dwutlenku w\u0119gla \u2013 informuje Stanis\u0142aw Dojs z biura prasowego Volvo.", "Jak jednak stwierdzi\u0142 Hakan Samuelsson, prezes Volvo, producent nie b\u0119dzie rozwija\u0142 kolejnej generacji diesli, poniewa\u017c jest to ma\u0142o op\u0142acalne.", "\u2013 Diesle jeszcze przez kilka lat b\u0119d\u0105 oferowane, zw\u0142aszcza w du\u017cych modelach takich jak xc90 czy xc60. Kolejne nowe modele wprowadzane na rynek b\u0119d\u0105 dost\u0119pne jako hybrydy oraz jako czyste elektryki.", "Obecnie jedynym modelem produkowanym przez Volvo, kt\u00f3rego nie mo\u017cna kupi\u0107 z silnikiem wysokopr\u0119\u017cnym jest s60. Pod koniec 2020 r. koncern ruszy ze sprzeda\u017c\u0105 pierwszego w pe\u0142ni elektrycznego modelu xc40 p8 recharge. Z kolei hybrydy phev (\u0142adowane pr\u0105dem z gniazdka) b\u0119d\u0105 stanowi\u0142y w tym roku ponad 20 proc. globalnej sprzeda\u017cy koncernu.", "W ci\u0105gu 10 lat (do 2030 r.) 50 proc. przekroczy sprzeda\u017c aut wyposa\u017conych w silniki elektryczne w przypadku Mercedesa. Kolejne 9 lat (do 2039 r.) firma chce wykorzysta\u0107 na ca\u0142kowite przeobra\u017cenie floty w auta neutralne pod wzgl\u0119dem emisji dwutlenku w\u0119gla.", "Mercedes \u201eelektryki\u201d wypuszcza na rynek pod now\u0105 mark\u0105 eq. W\u015br\u00f3d nich jest ju\u017c m.in. elektryczny SUV eqc 400, 13 hybrydowych modeli eq power (do ko\u0144ca roku b\u0119dzie ich 21) oraz modele eq booster.", "\u2013 Do ko\u0144ca 2022 r. do oferty Mercedesa trafi\u0105 m.in. modele eqv, eqa i eqb oraz jeszcze co najmniej cztery inne ca\u0142kowicie elektryczne modele, kt\u00f3re pokryj\u0105 segmentacj\u0119 rynku \u2013 zapowiada Tomasz Mucha z biura prasowego Mercedes-Benz Polska.", "\u0141\u0105cznie do tego czasu Mercedes b\u0119dzie oferowa\u0142 10 ca\u0142kowicie elektrycznych modeli. Faz\u0119 jazd testowych przechodz\u0105 obecnie r\u00f3wnie\u017c zeroemisyjne hybrydy nap\u0119dzane wodorem \u2013 np. model glc.", "Od po\u0142owy 2019 r. wy\u0142\u0105cznie samochody elektryczne oferuje nale\u017c\u0105ca do Mercedesa marka Smart. To modele smart eq fortwo, smart eq forfour oraz smart cabrio. Zgodnie z zapowiedzi\u0105 przedstawicieli Mercedesa, w polskich salonach pojazdy powinny pojawi\u0107 si\u0119 jeszcze w marcu.", "Podobne za\u0142o\u017cenia, ale w znacznie d\u0142u\u017cszej perspektywie zamierza zrealizowa\u0107 Volkswagen. Do 2025 r. \u0142\u0105czna emisja dwutlenku w\u0119gla przez produkowane przez koncern auta zostanie obni\u017cona o 30 proc., a do 2050 r. auta z logo Volkswagena b\u0119d\u0105 w pe\u0142ni neutralne klimatycznie pod wzgl\u0119dem emisji dwutlenku w\u0119gla. Ekologiczna b\u0119dzie tak\u017ce ich produkcja.", "\u2013 Do 2025 r. planujemy wyprodukowa\u0107 1,5 mln aut z nap\u0119dem elektrycznym. Z kolei do 2024 r. koncern zainwestuje w rozw\u00f3j elektromobilno\u015bci 33 mld euro, z czego jedna trzecia przypadnie na inwestycje marki Volkswagen \u2013 m\u00f3wi Hubert Niedzielski z biura prasowego Volkswagena.", "W tej chwili koncern z Wolfsburga oferuje dwa elektryczne modele: e-up! i e-golfa. W ubieg\u0142ym roku klienci zam\u00f3wili tak\u017ce 30 tys. egzemplarzy modelu id.3, a w tym roku w ofercie znajdzie si\u0119 kolejny model z rodziny id.", "\u201eElektryki\u201d znajduj\u0105 si\u0119 r\u00f3wnie\u017c w ofercie innych marek nale\u017c\u0105cych do Volkswagena. Do kupienia s\u0105 bli\u017aniacze do modelu e-up! Skoda citigo-e oraz seat mii.", "Bardziej zachowawcze podej\u015bcie do elektryfikacji floty prezentuj\u0105 nale\u017c\u0105ce do grupy PSA Peugeot, Citroen i Opel.", "Jak informuje Dorota Koz\u0142owska z biura prasowego Peugeota, zgodnie ze strategi\u0105 koncernu, do 2025 r. wszystkie modele, opr\u00f3cz tradycyjnej wersji spalinowej, b\u0119d\u0105 oferowane w wariancie elektrycznym lub hybrydowym (plug-in).", "\u2013 Klient nie b\u0119dzie zatem musia\u0142 wybiera\u0107 modelu, a jedynie uk\u0142ad nap\u0119dowy, kt\u00f3ry najbardziej odpowiada jego potrzebom \u2013 t\u0142umaczy Koz\u0142owska.", "Obecnie Peugeot oferuje na polskim rynku dwa w pe\u0142ni elektryczne modele: e-208 oraz e-2008 oraz hybrydowe: 508 hybrid, 508 sw hybrid i 3008 hybrid4.", "Takie samo za\u0142o\u017cenie (ka\u017cdy model zar\u00f3wno w wersji spalinowej jak i elektrycznej lub hybrydowej) do 2025 r. zamierza zrealizowa\u0107 Citroen, tak\u017ce w przypadku nale\u017c\u0105cej do niego marki DS.", "Francuski koncern na drog\u0119 elektryfikacji wszed\u0142 w tym roku z hybrydow\u0105 wersj\u0105 modelu c5 aircross. W Polsce mo\u017cna go zamawia\u0107 od ko\u0144ca stycznia. Nieco wi\u0119kszy wyb\u00f3r aut zasilanych pr\u0105dem oferuje DS. W ofercie marki znajduj\u0105 si\u0119 dwa \u201eelektryki\u201d: ds 3 crossback e-tense oraz ds 7 crossback e-tense 4\u00d74.", "O rok wcze\u015bniej od Peugeota i Citroena, w 2024 r. ka\u017cdy model z silnikiem elektrycznym zamierza oferowa\u0107 Opel. Podobnie jak w przypadku siostrzanych koncern\u00f3w z grupy PSA, przynajmniej na razie, nie ma jednak mowy o odej\u015bciu od produkcji aut z silnikami diesla.", "Obecnie na polskim rynku Opel oferuje w pe\u0142ni elektryczn\u0105 cors\u0119-e oraz hybrydowego SUV-a grandland x, kt\u00f3ry mo\u017ce by\u0107 zasilany pr\u0105dem z gniazdka.", "Jeszcze w 2020 r. na rynku pojawi si\u0119 pierwszy elektryczny lekki samoch\u00f3d u\u017cytkowy \u2013 opel vivaro-e, a w 2021 r. firma zaoferuje w pe\u0142ni elektryczne wersje combo life, combo cargo i zafir\u0119 life.", "Szesna\u015bcie nowych modeli z silnikami elektrycznymi w ci\u0105gu najbli\u017cszych sze\u015bciu lat (do ko\u0144ca 2025 r.) zamierza wprowadzi\u0107 do oferty Hyundai. Na rozw\u00f3j tego segmentu samochod\u00f3w korea\u0144ski koncern zamierza zainwestowa\u0107 60 bilion\u00f3w won\u00f3w (ok. 198 mld z\u0142). Wszystko po to, aby w ci\u0105gu najbli\u017cszych 10 lat, do 2030 r. zagarn\u0105\u0142 10 proc. \u015bwiatowego rynku samochod\u00f3w elektrycznych.", "Do tego jednak daleka droga. Obecnie Hyundai ma w oferowanej na polskim rynku flocie jedynie dwa modele w pe\u0142ni elektryczne \u2013 ioniq i kona, kt\u00f3re dost\u0119pne s\u0105 tak\u017ce z silnikami hybrydowymi. Tak\u017ce dwa \u201eelektryki\u201d mo\u017cna znale\u017a\u0107 w gamie nale\u017c\u0105cej do Hyundaia Kii. To kia niro oraz kia e-soul ev my20. Drugi z korea\u0144skich producent\u00f3w ma w swoim portfolio r\u00f3wnie\u017c cztery modele hybrydowe: ceed, xceed, niro i sportage.", "Nowe modele elektryczne maj\u0105 powstawa\u0107 w ka\u017cdym z segment\u00f3w \u2013 od aut miejskich, po SUV-y i vany.", "Aby osi\u0105gn\u0105\u0107 zak\u0142adany pu\u0142ap produkcji \u201eelektryk\u00f3w\u201d, Hyundai i Kia zainwestowa\u0142y w ubieg\u0142ym roku w chorwack\u0105 firm\u0119 Rimac Automobili 80 mln euro (ok. 340 mln z\u0142). Owocem wsp\u00f3\u0142pracy ma by\u0107 sportowy model zasilany pr\u0105dem oraz auto zasilane wodorem.", "Hyundai rozpocz\u0105\u0142 tak\u017ce wsp\u00f3\u0142prac\u0119 z kalifornijskim startupem Canoo. Ma ona zapewni\u0107 wypracowanie nowej platformy, na podstawie kt\u00f3rej b\u0119d\u0105 budowane nowe elektryki zar\u00f3wno z logo Hyundaia, jak i Kii.", "Osiem stuprocentowych \u201eelektryk\u00f3w\u201d w ci\u0105gu najbli\u017cszych dw\u00f3ch lat, do 2022 r. zapowiedzia\u0142o Renault. W tej chwili francuski koncern produkuje zasilane pr\u0105dem osobowe zoe i dostawcze kangoo z.e oraz master z.e.", "Nowy kierunek w rozwoju elektromobilno\u015bci ma nada\u0107 zaprezentowany w ostatnich dniach koncepcyjny elektryczny model morphoz. Wersja koncepcyjna oferuje autonomiczny tryb jazdy, mo\u017cliwo\u015b\u0107 wyd\u0142u\u017cenia pojazdu o 40 cm i zamontowanie dodatkowych akumulator\u00f3w gwarantuj\u0105cych 700 km zasi\u0119gu na jednym \u0142adowaniu.", "12 mld euro (ok. 51 mld z\u0142) na rozw\u00f3j samochod\u00f3w elektrycznych, kt\u00f3re do 2024 r. zamierza wyda\u0107 Audi, ma prze\u0142o\u017cy\u0107 si\u0119 na 19 nowych w pe\u0142ni elektrycznych modeli w gamie producenta do 2025 r. Je\u015bli uda si\u0119 osi\u0105gn\u0105\u0107 ten cel, w 2025 r. \u201eelektryki\u201d powinny stanowi\u0107 ok. 40 proc. \u015bwiatowej produkcji koncernu z czterema pier\u015bcieniami w logo.", "Nowe modele do\u0142\u0105cz\u0105 do oferowanego obecnie e-tron quattro i zaprezentowanych we wtorek 3 marca modeli: e-tron s i e-tron s sportback. Wkr\u00f3tce w ofercie pojawi si\u0119 tak\u017ce audi q4 e-tron.", "Trzy lata (do 2023 r.) zamiast zapowiadanych wcze\u015bniej pi\u0119ciu, na wprowadzenie do oferty 25 elektrycznych lub hybrydowych modeli da\u0142o sobie BMW. Sprzeda\u017c zelektryfikowanych pojazd\u00f3w ma rosn\u0105\u0107 \u015brednio o 30 proc. rocznie.", "Bawarski koncern chce w ten spos\u00f3b odzyska\u0107 pozycj\u0119 w czo\u0142\u00f3wce producent\u00f3w zeroemisyjnych aut. To w ko\u0144cu BMW jako jedna z pierwszych firm motoryzacyjnych, wypu\u015bci\u0142a w 2013 r. na rynek elektryczny model i3.", "Jednymi z pierwszych b\u0119d\u0105 zasilane pr\u0105dem modele ix3, kt\u00f3ry pojawi si\u0119 na rynku w 2020 r. oraz zaplanowane na 2021 r. modele i4 i iNext. Ten ostatni przechodzi\u0142 w ostatnich dniach testy na pustyni Kalahari.", "Inwestycje w pojazdy elektryczne nie oznaczaj\u0105 jednak, \u017ce BMW zrezygnuje z diesli. Koncern w dalszym ci\u0105gu b\u0119dzie rozwija\u0142 zar\u00f3wno silniki wysokopr\u0119\u017cne, jak i benzynowe.", "Produkcj\u0119 lektrycznych wersji dost\u0119pnych ju\u017c modeli oraz zupe\u0142nie nowych hybryd i elektryk\u00f3w zaplanowa\u0142o na najbli\u017csze 15 lat Subaru. Pocz\u0105tkowo w ofercie ma pojawi\u0107 si\u0119 wi\u0119cej hybryd, w kolejnych latach prym przejm\u0105 stuprocentowe \u201eelektryki\u201d.", "Proces elektryfikacji Subaru ma zako\u0144czy\u0107 si\u0119 mniej wi\u0119cej w 2035 r. Z kolei do ko\u0144ca 2030 r. hybrydy i auta zasilane wy\u0142\u0105cznie pr\u0105dem maj\u0105 stanowi\u0107 ok. 40 proc. portfolio japo\u0144skiej marki. Co wa\u017cne, auta maj\u0105 by\u0107 wyposa\u017cane w charakterystyczny dla marki nap\u0119d na cztery ko\u0142a.", "A\u017c do 2020 r. czeka\u0142 nale\u017c\u0105cy do grupy FCA Fiat, aby wypu\u015bci\u0107 na rynek pierwsze modele hybrydowe. W lutym, tak\u017ce na polskim rynku, zadebiutowa\u0142y wyposa\u017cone w tego typu silniki fiat 500 i fiat panda.", "Koncern z Turynu wraz z wprowadzeniem do oferty pierwszych hybryd rozpoczyna er\u0119 elektryfikacji swoich pojazd\u00f3w. Wkr\u00f3tce w salonach zadebiutuje tak\u017ce pierwszy w pe\u0142ni elektryczny fiat 500.", "W dalszym ci\u0105gu w auta z silnikami diesla zamierza inwestowa\u0107 Mazda. Nowe jednostki wysokopr\u0119\u017cne stworzone przez japo\u0144skiego producenta zadebiutuj\u0105 w 2020 r. Jak jednak zapewniali jesieni\u0105 przedstawiciele Mazdy na \u0142amach brytyjskiego serwisu Autocar, nowe jednostki diesla produkowane w technologii SkyActiv-X \u0142\u0105cz\u0105cej zap\u0142on iskrowy z samoczynnym b\u0119d\u0105 \u201eczyste i efektywne\u201d.", "Mazda nie m\u00f3wi jednak kategorycznego \u201enie\u201d autom elektrycznym. Pod koniec ubieg\u0142ego roku rynkowy debiut zaliczy\u0142 w pe\u0142ni nap\u0119dzany pr\u0105dem crossover mx-30."]}
{"url": "https://www.bankier.pl/moto/ponad-16-mln-wykroczen-drogowych-w-2019-roku-6659/", "title": ["Ponad 1,6 mln wykrocze\u0144 drogowych w 2019 roku"], "lead": ["W 2019 roku urz\u0105dzenia Centrum Automatycznego Nadzoru nad Ruchem Drogowym (CANARD) zarejestrowa\u0142y w Polsce 1 mln\u00a0606 tys. narusze\u0144 \u2013 poinformowa\u0142a PAP Naczelnik Wydzia\u0142u Komunikacji G\u0142\u00f3wnego Inspektoratu Transportu Drogowego Monika Ni\u017cniak. Po\u0142owa przekrocze\u0144 dozwolonej pr\u0119dko\u015bci (817 tys.) mie\u015bci si\u0119 w przedziale 11-20 km/h, a powy\u017cej 50 km/h \u2013 najmniej \u2013 20 tys."], "text": ["Jak poinformowa\u0142a Naczelnik Wydzia\u0142u Komunikacji GITD, najwi\u0119cej narusze\u0144 dotyczy\u0142o w 2019 r. przekroczenia pr\u0119dko\u015bci (1 mln 573 tys.), a 33 tys. \u2013 przejazdu na czerwonym \u015bwietle.", "\u201eZdecydowanie cz\u0119\u015bciej do przepis\u00f3w nie stosowali si\u0119 kieruj\u0105cy pojazdami zarejestrowanymi w Polsce \u2013 1 mln 397 tys. narusze\u0144. Natomiast w przypadku pojazd\u00f3w zarejestrowanych poza granicami Polski \u2013 209 tys.\u201d \u2013 poda\u0142a Monika Ni\u017cniak.", "Wed\u0142ug danych GITD, w ubieg\u0142ym roku kierowcy przekraczali dozwolon\u0105 pr\u0119dko\u015b\u0107 \u015brednio o 22 km/h. \u201eNajwi\u0119cej przekrocze\u0144 zarejestrowano w przedziale 11-20 km/h \u2013 ponad 817 tysi\u0119cy\u201d \u2013 zaznaczy\u0142a Ni\u017cniak, wskazuj\u0105c, \u017ce w przedziale 21-30 km/h by\u0142o 539 tys. przekrocze\u0144 pr\u0119dko\u015bci, 31-40 km/h \u2013 153 tys., 41-50 km/h \u2013 43,5 tys., a powy\u017cej 50 km/h \u2013 20,2 tys. przekrocze\u0144.", "Jak doda\u0142a, w\u015br\u00f3d kierowc\u00f3w, kt\u00f3rzy przekraczali dozwolon\u0105 pr\u0119dko\u015b\u0107, znalaz\u0142a si\u0119 tr\u00f3jka \u201eniechlubnych rekordzist\u00f3w\u201d. Pierwszy z nich w miejscowo\u015bci Kleczan\u00f3w (woj. \u015bwi\u0119tokrzyskie), w obszarze zabudowanym, gdzie ograniczenie pr\u0119dko\u015bci wynosi 60 km/h mia\u0142 na liczniku 209 km/h, czyli przekroczy\u0142 dozwolon\u0105 pr\u0119dko\u015b\u0107 o 149 km/h. Kolejny kierowca w miejscowo\u015bci Miodne (woj. mazowieckie), gdzie obowi\u0105zuje ograniczenie do 50 km/h jecha\u0142 184 km/h (przekroczenie o 134 km/h). Trzeci w miejscowo\u015bci Sto\u0142pie (woj. lubelskie), gdzie jest ograniczenie do 50 km/h, jecha\u0142 z pr\u0119dko\u015bci\u0105 169 km/h (119 km/h za du\u017co).", "\u201eW 2019 r. najwi\u0119cej narusze\u0144 zarejestrowano w wojew\u00f3dztwie mazowieckim \u2013 ponad 370 tys. Zwracamy jednak uwag\u0119, \u017ce liczba urz\u0105dze\u0144 rejestruj\u0105cych w poszczeg\u00f3lnych wojew\u00f3dztwach nie jest jednakowa, co wp\u0142ywa r\u00f3wnie\u017c na statystyk\u0119 narusze\u0144 zarejestrowanych w poszczeg\u00f3lnych regionach\u201d \u2013 przekaza\u0142a.", "W dalszej kolejno\u015bci liczba zarejestrowanych narusze\u0144 w wojew\u00f3dztwach przedstawia si\u0119 nast\u0119puj\u0105co: w \u015bl\u0105skim \u2013 189,8 tys., ma\u0142opolskim \u2013 143,2 tys., wielkopolskim \u2013 130,2 tys., \u0142\u00f3dzkim \u2013 122,4 tys., zachodniopomorskim \u2013 86,6 tys., dolno\u015bl\u0105skim \u2013 79,5 tys., lubelskim \u2013 68,4 tys., podlaskim \u2013 67,7 tys., podkarpackim \u2013 67,3 tys., kujawsko-pomorskim \u2013 60,6 tys., pomorskim \u2013 59,2 tys., lubuskim \u2013 49,5 tys., \u015bwi\u0119tokrzyskim \u2013 47,4 tys., warmi\u0144sko-mazurskim \u2013 37,6 tys. i opolskim \u2013 24,4 tys.", "Jak poinformowa\u0142a PAP Naczelnik Wydzia\u0142u Komunikacji GITD, w ub.r. inspektorzy korzystali z fotoradar\u00f3w ustawionych w 435 miejscach; urz\u0105dzenia udokumentowa\u0142y blisko 1 mln 369 tys. przypadk\u00f3w naruszenia przepis\u00f3w ruchu drogowego. \u201eNajwi\u0119cej zarejestrowa\u0142 fotoradar w miejscowo\u015bci Kozieg\u0142owy (woj. \u015bl\u0105skie) \u2013 24,7 tys. narusze\u0144\u201d \u2013 poda\u0142a.", "\u201eNatomiast w ramach tzw. kontroli mobilnych, kt\u00f3re s\u0105 prowadzone w miejscach szczeg\u00f3lnie niebezpiecznych oraz tam, gdzie nie ma mo\u017cliwo\u015bci posadowienia urz\u0105dze\u0144 stacjonarnych, zarejestrowano 33 tys. narusze\u0144. CANARD GITD prowadzi te\u017c kontrole mobilne z wykorzystaniem 29 pojazd\u00f3w wyposa\u017conych w przeno\u015bne urz\u0105dzenia\u201d \u2013 wskaza\u0142a naczelnik.", "GITD korzysta r\u00f3wnie\u017c z odcinkowych pomiar\u00f3w pr\u0119dko\u015bci, kt\u00f3re s\u0105 prowadzone w 30 lokalizacjach. W sumie w ub. roku odcinkowe pomiary pr\u0119dko\u015bci zarejestrowa\u0142y 171,2 tys. narusze\u0144; najwi\u0119cej w Lubinie (woj. dolno\u015bl\u0105skie) \u2013 24,1 tys.", "\u201eUrz\u0105dzenia, kt\u00f3re monitoruj\u0105 stosowanie si\u0119 kierowc\u00f3w do wskaza\u0144 sygnalizacji \u015bwietlnej, zarejestrowa\u0142y 33 tys. narusze\u0144; najwi\u0119cej w Jab\u0142onnej (woj. mazowieckie) \u2013 5,7 tys.\u201d \u2013 doda\u0142a Monika Ni\u017cniak.", "Autor: Bart\u0142omiej Figaj"]}
{"url": "https://www.bankier.pl/moto/import-aut-nie-slabnie-najpopularniejsze-modele-w-komisach-w-styczniu-2020-6492/", "title": ["Import aut nie s\u0142abnie. Najpopularniejsze modele w komisach w styczniu 2020"], "lead": ["Pocz\u0105tek roku przyni\u00f3s\u0142 wzrost importu aut u\u017cywanych do Polski. Stycze\u0144 by\u0142 pod tym wzgl\u0119dem najlepszym pierwszym miesi\u0105cem roku w ostatnich sze\u015bciu latach. Niemal co drugi sprowadzony samoch\u00f3d by\u0142 dieslem."], "text": ["Pocz\u0105tek roku przyni\u00f3s\u0142 wzrost importu aut u\u017cywanych do Polski. Stycze\u0144 by\u0142 pod tym wzgl\u0119dem najlepszym pierwszym miesi\u0105cem roku w ostatnich sze\u015bciu latach. Niemal co drugi sprowadzony samoch\u00f3d by\u0142 dieslem.", "W styczniu do Polski sprowadzono blisko 82 tys. aut u\u017cywanych. To o 9 proc. wi\u0119cej ni\u017c w grudniu i styczniu 2019 r. Dla por\u00f3wnania, w styczniu Polacy zarejestrowali znacznie mniej nowych aut ni\u017c w grudniu i przed rokiem \u2013 odpowiednio o 27 i 14,5 proc.", "Auta przywo\u017cone na lawetach do Polski w styczniu by\u0142y nieznacznie m\u0142odsze ni\u017c w ostatnich miesi\u0105cach 2019 r. Ich \u015bredni wiek wyni\u00f3s\u0142 11 lat i 7 miesi\u0119cy.", "Nie zmienia si\u0119 za to zami\u0142owanie Polak\u00f3w do konkretnych marek. Co trzecie sprowadzone auto by\u0142o volkswagenem (9506 egzemplarzy), oplem (7904 egzemplarze) lub fordem (7108 egzemplarzy).", "Import u\u017cywanych aut do Polski w styczniu 2020 r. \u2013 najpopularniejsze modele", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Wci\u0105\u017c znacznie mniejsz\u0105 popularno\u015bci\u0105 ciesz\u0105 si\u0119 u\u017cywane auta marek kr\u00f3luj\u0105cych w rankingach sprzeda\u017cy aut nowych. Toyota, kt\u00f3ra zamkn\u0119\u0142a stycze\u0144 z najlepszym wynikiem sprzeda\u017cowym w Polsce, w klasyfikacji aut sprowadzanych zaj\u0119\u0142a dopiero 10. miejsce (2873 egzemplarze). Podobnie druga w styczniowym rankingu rejestracji nowych aut Skoda cieszy\u0142a si\u0119 znacznie mniejszym zainteresowaniem komis\u00f3w (1833 sprowadzone egzemplarze).", "W komisach kr\u00f3luje audi a4. W styczniu sprowadzono 2815 egzemplarzy tego modelu. Polacy r\u00f3wnie ch\u0119tnie sprowadzali tak\u017ce volkswageny golfy (2339 egzemplarzy), ople astry (2170 egzemplarzy) i bmw serii 3 (1943 egzemplarze). W pierwszej dziesi\u0105tce najpopularniejszych modeli poza niemieckimi klasykami znalaz\u0142 si\u0119 jeszcze ford focus (1306 egzemplarzy).", "Co drugie przywiezione do Polski auto pochodzi\u0142o z Niemiec (46 277 egzemplarzy), a co dziesi\u0105te z Francji (8 281 egzemplarzy). Importerzy ch\u0119tnie po u\u017cywane samochody je\u017adzili tak\u017ce do kraj\u00f3w Beneluksu (\u0142\u0105cznie 9183 egzemplarze).", "Import u\u017cywanych aut do Polski w styczniu 2020 r. \u2013 kraje pochodzenia", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Auta do Polski sprowadzano tak\u017ce z egzotycznych dla rynku moto kraj\u00f3w \u2013 m.in. Kenii, Iranu i Kazachstanu.", "Najwi\u0119cej samochod\u00f3w sprowadzonych do Polski w styczniu zarejestrowano w woj. mazowieckim (10 043 egzemplarze), z kolei najwi\u0119kszy wzrost importu w por\u00f3wnaniu ze styczniem 2019 r. odnotowano w woj. \u015bwi\u0119tokrzyskim (3282 egzemplarze, wzrost r/r o 18,8 proc.). Mniej ni\u017c przed rokiem aut sprowadzono jedynie w woj. pomorskim i opolskim \u2013 o 1,6 proc."]}
{"url": "https://www.bankier.pl/moto/problemy-tesli-ruszyla-kampania-naprawcza-6522/", "title": ["Problemy Tesli. Ruszy\u0142a kampania naprawcza"], "lead": ["Tesla wykry\u0142a koroduj\u0105ce \u015bruby w 15 tys. egzemplarzy modelu x. Usterka mo\u017ce prowadzi\u0107 do ca\u0142kowitej utraty wspomagania kierownicy \u2013 poinformowa\u0142 ", "Reuters", "."], "text": ["Tesla wykry\u0142a koroduj\u0105ce \u015bruby w 15 tys. egzemplarzy modelu x. Usterka mo\u017ce prowadzi\u0107 do ca\u0142kowitej utraty wspomagania kierownicy \u2013 poinformowa\u0142 ", ".", "Problem dotyczy modeli x z roku modelowego 2016, kt\u00f3re zosta\u0142y wyprodukowane do po\u0142owy pa\u017adziernika 2016 r. Aluminiowe \u015bruby mocuj\u0105ce elektryczn\u0105 przek\u0142adni\u0119 wspomagania kierownicy do obudowy mog\u0105 korodowa\u0107 i p\u0119ka\u0107. Je\u015bli do tego dojdzie, auto mo\u017ce utraci\u0107 ca\u0142kowicie wspomaganie kierownicy, zmniejszaj\u0105c tym samym sterowno\u015b\u0107 i zwi\u0119kszaj\u0105c ryzyko wypadku.", "Jak zaznaczaj\u0105 przedstawiciele Tesli, ryzyko korodowania \u015brub jest szczeg\u00f3lnie wysokie zim\u0105, gdy auto porusza si\u0119 po drogach posypanych sol\u0105.", "Kampania naprawcza, przynajmniej na razie, nie dotyczy modeli zarejestrowanych w Polsce. Obejmie 14 193 samochody wyprodukowane na rynek ameryka\u0144ski raz 843 zarejestrowane w Kanadzie.", "Do serwis\u00f3w zostanie wezwanych wi\u0119c a\u017c 26 razy wi\u0119cej aut Tesli ni\u017c tych wszystkich zarejestrowanych w Polsce. Do ko\u0144ca stycznia na polskich drogach pojawi\u0142o si\u0119 575 pojazd\u00f3w tej marki.", "W ramach darmowej naprawy \u015bruby zostan\u0105 wymienione, a dodatkowo wzmocnione uszczelniaczem zapobiegaj\u0105cym korodowaniu.", "Z podobnym problemem w\u0142a\u015bciciele tesli borykali si\u0119 na pocz\u0105tku 2018 r. W\u00f3wczas \u015bruby trzeba by\u0142o wymieni\u0107 w 123 tys. egzemplarzach modelu s."]}
{"url": "https://www.bankier.pl/moto/slowacja-zniesie-winiety-zdecyduje-parlament-6532/", "title": ["S\u0142owacja zniesie winiety? Zdecyduje parlament"], "lead": ["S\u0142owacki rz\u0105d zdecydowa\u0142 o zniesieniu winiet dla samochod\u00f3w osobowych i dostawczych o masie do 3,5 t. Darmowy przejazd autostradami obowi\u0105zywa\u0142by od 1 stycznia 2021 r. Uchwa\u0142\u0119 musi jeszcze poprze\u0107 s\u0142owacki parlament."], "text": ["S\u0142owacki rz\u0105d zdecydowa\u0142 o zniesieniu winiet dla samochod\u00f3w osobowych i dostawczych o masie do 3,5 t. Darmowy przejazd autostradami obowi\u0105zywa\u0142by od 1 stycznia 2021 r. Uchwa\u0142\u0119 musi jeszcze poprze\u0107 s\u0142owacki parlament.", "Zniesienie winiet znalaz\u0142o na S\u0142owacji spor\u0105 rzesz\u0119 krytyk\u00f3w. Pomys\u0142 za populistyczny i inspirowany jedynie zaplanowanymi na 29 lutego wyborami parlamentarnymi uzna\u0142 m.in. Lubomir Pal\u010d\u00e1k, dyrektor generalny Instytutu Bada\u0144 Transportu.", "\u2013 To prawda, \u017ce pa\u0144stwo zawiod\u0142o w budowaniu autostrad, ale je\u015bli p\u00f3jdziemy t\u0105 drog\u0105, nigdy nie wyci\u0105gniemy ludzi z samochod\u00f3w na rzecz kolei \u2013 stwierdzi\u0142 Pal\u010d\u00e1k w rozmowie ze s\u0142owack\u0105 telewizj\u0105 TA3.", "Winiety mia\u0142yby przesta\u0107 obowi\u0105zywa\u0107 1 stycznia 2021 r. do czasu uko\u0144czenia budowy sieci autostrad. Jak jednak twierdz\u0105 przedstawiciele s\u0142owackiego zarz\u0105dcy dr\u00f3g krajowych i autostrad (odpowiednik polskiej GDDKiA), bez dochodu generowanego przez winiety nie da si\u0119 utrzyma\u0107 nawet dzia\u0142aj\u0105cych odcink\u00f3w. Co roku wp\u0142ywy do bud\u017cetu z tytu\u0142u winiet wynosi\u0142y \u015brednio 80 mln euro.", "Tymczasem na pocz\u0105tku lutego w sprzeda\u017cy pojawi\u0142 si\u0119 nowy rodzaj winiet na przejazdy s\u0142owackimi autostradami. Winieta wa\u017cna jest 365 dni od dnia jej wykupienia i kosztuje 50 euro (ok. 212 z\u0142).", "Do tej pory ", ".", "Op\u0142atami na S\u0142owacji obj\u0119te jest blisko 650 km autostrad i dr\u00f3g szybkiego ruchu. Od roku p\u0142aci\u0107 nie trzeba za obwodnice autostradowe \u2013 m.in. Bratys\u0142awy i Ba\u0144skiej Bystrzycy. Je\u015bli jednak policja przy\u0142apie nas bez wa\u017cnej winiety na p\u0142atnej drodze, zap\u0142acimy mandat w wysoko\u015bci od 430 do 600 z\u0142."]}
{"url": "https://www.bankier.pl/moto/ubezpieczenia-elektrykow-drozsze-nawet-o-polowe-6507/", "title": ["Ubezpieczenia \u201eelektryk\u00f3w\u201d dro\u017csze nawet o po\u0142ow\u0119"], "lead": ["\u015arednio od 2,5 do nawet 47 proc. wi\u0119cej od standardowych kosztuj\u0105 ubezpieczenia aut elektrycznych. Warto jednak po\u015bwi\u0119ci\u0107 wi\u0119cej czasu na znalezienie firmy ubezpieczeniowej, poniewa\u017c r\u00f3\u017cnice pomi\u0119dzy nimi si\u0119gaj\u0105 nawet 8 tys. z\u0142 \u2013 wynika z analizy Bankier.pl i kioskpolis.pl."], "text": ["\u015arednio od 2,5 do nawet 47 proc. wi\u0119cej od standardowych kosztuj\u0105 ubezpieczenia aut elektrycznych. Warto jednak po\u015bwi\u0119ci\u0107 wi\u0119cej czasu na znalezienie firmy ubezpieczeniowej, poniewa\u017c r\u00f3\u017cnice pomi\u0119dzy nimi si\u0119gaj\u0105 nawet 8 tys. z\u0142 \u2013 wynika z analizy Bankier.pl i kioskpolis.pl.", "Ceny ubezpiecze\u0144 \u201eelektryk\u00f3w\u201d i modeli benzynowych przeanalizowali\u015bmy w\u00a0oparciu o dane z por\u00f3wnywarki serwisu kioskpolis.pl., a dotycz\u0105ce polis oferowanych przez osiem firm ubezpieczeniowych (Avia, AXA Direct, Benefia, Generali, Link4, MTU24, Proama i Uniqua). Pod uwag\u0119 wzi\u0119li\u015bmy koszty pakietu ubezpiecze\u0144 OC, AC, NNW i Assistance.", "Najwi\u0119ksza r\u00f3\u017cnica w \u015bredniej ceny ubezpiecze\u0144 pomi\u0119dzy elektrycznym i benzynowym odpowiednikiem pojawi\u0142a si\u0119 w przypadku nissan\u00f3w. Aby ubezpieczy\u0107 elektryczny model leaf, wed\u0142ug por\u00f3wnywarki kioskpolis.pl, trzeba przeznaczy\u0107 od 7027 do 9323 z\u0142. W przypadku por\u00f3wnywalnego do leafa benzynowego modelu pulsar najta\u0144sza polisa b\u0119dzie kosztowa\u0142a 3691 z\u0142, a najdro\u017csza 7002 z\u0142.", "Por\u00f3wnanie koszt\u00f3w ubezpiecze\u0144 samochod\u00f3w elektrycznych i benzynowych", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego", "\u015arednio o jedn\u0105 czwart\u0105 wi\u0119cej na ubezpieczenie, ni\u017c w przypadku benzynowych golf\u00f3w, wg danych z serwisu kioskpolis.pl, musz\u0105 wyda\u0107 w\u0142a\u015bciciele elektrycznych volkswagen\u00f3w e-golf\u00f3w \u2013 \u015brednio o 8045 z\u0142.", "W przypadku benzynowych golf\u00f3w si\u00f3dmej generacji pojawiaj\u0105 si\u0119 jednak znacz\u0105ce r\u00f3\u017cnice mi\u0119dzy pakietami ubezpiecze\u0144 oferowanymi przez poszczeg\u00f3lne firmy. Najta\u0144sz\u0105 polis\u0119 w wyszukiwarce kioskpolis.pl mo\u017cna znale\u017a\u0107 za 4445 z\u0142, a najdro\u017csz\u0105 za 8012 z\u0142 \u2013 w\u00f3wczas jednak warto\u015b\u0107 ubezpieczenia od nast\u0119pstw nieszcz\u0119\u015bliwych wypadk\u00f3w wzro\u015bnie z 15 do 30 tys. z\u0142.", "Ta\u0144sze ubezpieczenie od oferowanego dla \u201eelektryk\u00f3w\u201d mo\u017cna znale\u017a\u0107 w por\u00f3wnywarce kioskpolis.pl r\u00f3wnie\u017c w przypadku hybrydowych odpowiednik\u00f3w. Tak jest cho\u0107by w przypadku hyundaia ioniq. Ubezpieczaj\u0105c hybrydow\u0105 wersj\u0119 tego korea\u0144skiego auta, trzeba wyda\u0107 \u015brednio 7068 z\u0142, przy czym ceny ofert wahaj\u0105 si\u0119 od 4768 z\u0142 do z\u0142 8512. Ubezpieczenie elektrycznego hyundaia ioniq firmy wyceniaj\u0105 z kolei od 6839 z\u0142 do 9376 z\u0142, co przek\u0142ada si\u0119 na \u015bredni\u0105 cen\u0119 7947 z\u0142.", "Kioskpolis.pl", "Bior\u0105c pod uwag\u0119 tylko najta\u0144sze oferty pakiet\u00f3w ubezpieczeniowych, kt\u00f3re znalaz\u0142y si\u0119 w por\u00f3wnywarce kioskpolis.pl, mo\u017cna znale\u017a\u0107 modele elektryczne, kt\u00f3re da si\u0119 ubezpieczy\u0107 taniej od ich benzynowych odpowiednik\u00f3w. To e-golf, dla kt\u00f3rego najta\u0144sza oferta jest o 22 proc. ni\u017csza od przygotowanej dla benzynowego golfa si\u00f3dmej generacji oraz hyundai kona (-35 proc.).", "Oferty dla poszczeg\u00f3lnych modeli \u201eelektrycznych\u201d potrafi\u0105 jednak r\u00f3\u017cni\u0107 si\u0119 mi\u0119dzy sob\u0105 nawet o kilkaset procent. Warto mie\u0107 to na uwadze, szukaj\u0105c firmy ubezpieczeniowej, w kt\u00f3rej wykupimy polis\u0119. W przypadku volkswagena e-golfa, w oparciu o dane kioskpolis.pl, r\u00f3\u017cnica mo\u017ce si\u0119gn\u0105\u0107 nawet ponad 8 tys. z\u0142.", "Blisko 1000 z\u0142 mo\u017cna zaoszcz\u0119dzi\u0107 tak\u017ce, wykupuj\u0105c jedynie obowi\u0105zkowe ubezpieczenie OC. Taka r\u00f3\u017cnica wyst\u0119puje w ofertach dotycz\u0105cych najdro\u017cszych \u201eelektryk\u00f3w\u201d: jaguar i-pace oraz audi e-tron. Co ciekawe, w ofercie analizowanych firm ubezpieczeniowych nie znalaz\u0142o si\u0119 OC bez dodatkowego AC, NNW i Assistance dla modelu renault zoe.", "Koszt ubezpiecze\u0144 poszczeg\u00f3lnych modeli przeanalizowali\u015bmy dla 25-letniego mieszka\u0144ca, posiadaj\u0105cego prawo jazdy od czterech lat. Pod uwag\u0119 zosta\u0142y wzi\u0119te modele benzynowe z silnikami o mocy zbli\u017conej do oferowanej przez poszczeg\u00f3lne modele, wyprodukowane w 2017 r. W analizie uwzgl\u0119dnili\u015bmy modele:"]}
{"url": "https://www.bankier.pl/moto/kupujesz-auto-teraz-sprawdzisz-czy-nie-przekrecono-licznika-6559/", "title": ["Kupujesz auto? Teraz sprawdzisz, czy nie przekr\u0119cono licznika"], "lead": ["Stan licznika, data wa\u017cno\u015bci polisy OC i informacje o st\u0142uczkach i usterkach \u2013 te informacje mo\u017cna ju\u017c sprawdzi\u0107 w bazie Centralnej Ewidencji Pojazd\u00f3w."], "text": ["Stan licznika, data wa\u017cno\u015bci polisy OC i informacje o st\u0142uczkach i usterkach \u2013 te informacje mo\u017cna ju\u017c sprawdzi\u0107 w bazie Centralnej Ewidencji Pojazd\u00f3w.", "Nowe dane pojawi\u0142y si\u0119 w zak\u0142adkach \u201eHistoria Pojazdu\u201d i \u201eM\u00f3j Pojazd\u201d w zwi\u0105zku z walk\u0105 z nielegalnym przekr\u0119caniem licznik\u00f3w. Teraz, gdy w\u0142a\u015bciciel wymieni licznik, w systemie zostanie zanotowana informacja o przebiegu auta przed jego wymian\u0105.", "Od 1 stycznia stan licznika wpisywany jest do CEP nie tylko podczas okresowych bada\u0144 technicznych, ale tak\u017ce podczas ka\u017cdej kontroli drogowej. Dzi\u0119ki zwi\u0119kszonej cz\u0119stotliwo\u015bci uzupe\u0142niania bazy danych oraz dost\u0119powi do nich w CEP kupuj\u0105cy ma wi\u0119ksz\u0105 mo\u017cliwo\u015b\u0107 oszacowania faktycznego sposobu korzystania z auta przez dotychczasowego w\u0142a\u015bciciela.", "Obecnie kupuj\u0105cy auto jest w stanie sprawdzi\u0107 tak\u017ce, czy i kiedy policja zatrzyma\u0142a dotychczasowemu w\u0142a\u015bcicielowi dow\u00f3d rejestracyjny oraz jak\u0105 usterk\u0105 by\u0142o to spowodowane. W bazie CEP mo\u017cna odczyta\u0107 tak\u017ce wi\u0119ksze szkody, m.in. kiedy auto mia\u0142o wypadek lub kolizj\u0119.", "Kolejn\u0105 nowo\u015bci\u0105, kt\u00f3r\u0105 mo\u017cna sprawdzi\u0107 w bazie CEP, jest okres obowi\u0105zywania polisy OC. Do tej pory kupuj\u0105cy m\u00f3g\u0142 jedynie sprawdzi\u0107, czy jest ona aktualna, czy straci\u0142a wa\u017cno\u015b\u0107. Od teraz na stronie historiapojazdu.gov.pl mo\u017cemy r\u00f3wnie\u017c dowiedzie\u0107 si\u0119, czy auto, kt\u00f3re zamierzamy kupi\u0107, nie jest kradzione.", "\npost\u0119powania."]}
{"url": "https://www.bankier.pl/moto/po-polsce-jezdzi-prawie-91-tys-aut-elektrycznych-6569/", "title": ["Po Polsce je\u017adzi prawie 9,1 tys. aut elektrycznych"], "lead": ["Po Polsce je\u017adzi prawie 9,1 tys. aut elektrycznych \u2013 wynika z najnowszego licznika elektromobilno\u015bci uruchomionego przez PSPA oraz PZPM. Tylko w styczniu br. rejestrowano ich 462, czyli o 191 proc. wi\u0119cej ni\u017c w analogicznym okresie 2019 r."], "text": ["Wed\u0142ug licznika na koniec stycznie 2020 r. po polskich drogach je\u017adzi\u0142o 9 099 samochod\u00f3w osobowych z nap\u0119dem elektrycznym, z kt\u00f3rych 60 proc. stanowi\u0142y pojazdy w pe\u0142ni elektryczne (BEV, ang. battery electric vehicles) \u2013 5 415, a pozosta\u0142\u0105 cz\u0119\u015b\u0107 3 684 sztuk stanowi\u0105 hybrydy typu plug-in (PHEV, ang. plug-in hybrid electric vehicles).", "Wskazano, park elektrycznych pojazd\u00f3w ci\u0119\u017carowych i dostawczych w analizowanym okresie zwi\u0119kszy\u0142 si\u0119 do 541 sztuk, natomiast autobus\u00f3w elektrycznych do 225. W dalszym ci\u0105gu ro\u015bnie te\u017c flota elektrycznych motorower\u00f3w i motocykli, kt\u00f3ra na koniec stycznia osi\u0105gn\u0119\u0142a liczb\u0119 6 322 sztuk \u2013 czytamy.", "Wed\u0142ug dyrektora zarz\u0105dzaj\u0105cego Polskim Stowarzyszeniem Paliw Alternatywnych (PSPA) Macieja Mazura, zapowiedzi dotycz\u0105ce obni\u017cenia poziomu dop\u0142at do zakupu pojazd\u00f3w elektrycznych znajduj\u0105 swoje odbicie w rozwoju rynku. \u201ePotencjalni nabywcy elektryk\u00f3w czekaj\u0105 na ujawnienie konkretnych kwot wsparcia, natomiast osoby, kt\u00f3re ju\u017c dokona\u0142y rezerwacji, licz\u0105c na dotacje w pierwotnej wysoko\u015bci, wstrzymuj\u0105 si\u0119 z realizacj\u0105 zakupu. W konsekwencji zam\u00f3wione przez dealer\u00f3w pojazdy blokuj\u0105 place parkingowe przy salonach sprzeda\u017cy\u201d \u2013 wskaza\u0142.", "Doda\u0142, \u017ce zdaniem bran\u017cy, konieczne jest jak najszybsze podanie do publicznej wiadomo\u015bci informacji zar\u00f3wno na temat og\u0142oszenia pierwszego naboru wniosk\u00f3w, konkretnych kwot dotacji, jak i sumy \u015brodk\u00f3w alokowanych na wsparcie", "Jakub Fary\u015b szef Polskiego Zwi\u0105zku Przemys\u0142u Motoryzacyjnego (PZPM) podkre\u015bli\u0142, \u017ce rynek potrzebuje jasnych i czytelnych informacji nt. systemu wsparcia w perspektywie najbli\u017cszych lat. \u201e\u017beby klienci indywidualni powa\u017cnie my\u015bleli o nabyciu samochodu elektrycznego, musz\u0105 mie\u0107 pewno\u015b\u0107 warunk\u00f3w finansowania \u2013 rz\u0105dowego wsparcia zakup\u00f3w. Bez stabilnej i przemy\u015blanej polityki wobec samochod\u00f3w elektrycznych nie osi\u0105gniemy wzrost\u00f3w rejestracji i pozostaniemy na poziomie kilkuset sztuk rocznie\u201d \u2013 wyja\u015bni\u0142.", "Fary\u015b zwr\u00f3ci\u0142 ponadto uwag\u0119, \u017ce wci\u0105\u017c czekamy na notyfikacj\u0119 przez Komisj\u0119 Europejsk\u0105 rozporz\u0105dzenia dotycz\u0105cego dofinansowana dla firm. \u201eNiestety, wygl\u0105da na to, \u017ce uruchomienie dop\u0142at dla przedsi\u0119biorc\u00f3w nie nast\u0105pi przed drug\u0105 po\u0142ow\u0105 tego roku, a przecie\u017c sprzeda\u017c do firm stanowi ok. 3/4 rynku nowych samochod\u00f3w\u201d \u2013 zaznaczy\u0142.", "Zgodnie z danymi PSPA oraz PZPM, wraz ze wzrostem liczby pojazd\u00f3w, rozwija si\u0119 r\u00f3wnie\u017c og\u00f3lnodost\u0119pna infrastruktura \u0142adowania. Pod koniec stycznia br. w Polsce funkcjonowa\u0142o 1049 stacji \u0142adowania pojazd\u00f3w elektrycznych (1 893 punkty). 30 proc. z nich stanowi\u0142y szybkie stacje \u0142adowania pr\u0105dem sta\u0142ym (DC), a 70 proc. wolne \u0142adowarki pr\u0105du przemiennego (AC) o mocy mniejszej lub r\u00f3wnej 22 kW. W ostatnim miesi\u0105ca przyby\u0142o 38 stacji.", "Licznik elektromobilno\u015bci, aktualizowany przez PZPM i PSPA, dost\u0119pny jest na stronach internetowych organizacji. Pokazuje, ile pojazd\u00f3w elektrycznych porusza si\u0119 aktualnie po polskich drogach i ile dzia\u0142a stacji \u0142adowania. Dane zosta\u0142y opracowane przez PZPM i PSPA na podstawie z\u0142o\u017conych analiz danych pochodz\u0105cych m.in. z Centralnej Ewidencji Pojazd\u00f3w, a tak\u017ce w\u0142asnych bada\u0144 i prowadzonych ewidencji.", "autorka: Longina Grzeg\u00f3rska-Szpyt", "\u00a0"]}
{"url": "https://www.bankier.pl/moto/elektryki-vs-auta-benzynowe-porownanie-cen-6552/", "title": ["\u201eElektryki\u201d vs auta benzynowe. Por\u00f3wnanie cen"], "lead": ["Od 18 do 73 proc. wi\u0119cej trzeba zap\u0142aci\u0107 za samoch\u00f3d elektryczny wzgl\u0119dem benzynowego odpowiednika \u2013 wynika z raportu Instytutu Bada\u0144 Rynku Motoryzacyjnego Samar. Na wy\u017csze ceny \u201eelektryk\u00f3w\u201d wp\u0142ywaj\u0105 zw\u0142aszcza baterie \u2013 im pojemniejsza, tym r\u00f3\u017cnica w cenie wy\u017csza."], "text": ["Od 18 do 73 proc. wi\u0119cej trzeba zap\u0142aci\u0107 za samoch\u00f3d elektryczny wzgl\u0119dem benzynowego odpowiednika \u2013 wynika z raportu Instytutu Bada\u0144 Rynku Motoryzacyjnego Samar. Na wy\u017csze ceny \u201eelektryk\u00f3w\u201d wp\u0142ywaj\u0105 zw\u0142aszcza baterie \u2013 im pojemniejsza, tym r\u00f3\u017cnica w cenie wy\u017csza.", "Analizie zosta\u0142o poddanych pi\u0119\u0107 modeli oferowanych zar\u00f3wno w wariancie elektrycznym, jak i benzynowym z silnikami gwarantuj\u0105cymi zbli\u017cone osi\u0105gi. To ds3 crossback, opel corsa, peugeot 208, hyundai kona i mini cooper 3d.", "Najwi\u0119cej do auta z silnikiem elektrycznym trzeba dop\u0142aci\u0107 w przypadku hyundaia kony, kt\u00f3ry jest o 73 proc. (nominalnie o 81 800 z\u0142) dro\u017cszy od benzynowego odpowiednika. W por\u00f3wnaniu eksperci Samaru wzi\u0119li pod uwag\u0119 auto z silnikiem 1,6 l o mocy 177 KM wycenian\u0105 na 111 700 z\u0142.", "\u2013 Wyposa\u017cenie aut w obu wariantach nap\u0119du jest niemal identyczne. Niewielkie rozbie\u017cno\u015bci wyst\u0119puj\u0105 jedynie w przypadku ekranu nawigacji \u2013 czytamy w raporcie IBRM Samar. W wersji elektrycznej wi\u0119cej trzeba zap\u0142aci\u0107 za sk\u00f3rzane fotele.", "Tak du\u017ca r\u00f3\u017cnica dotyczy modelu z bateri\u0105 o pojemno\u015bci 64 kWh. Kupuj\u0105c elektryczn\u0105 kon\u0119 z mniejsz\u0105 bateri\u0105 (39,2 kWh), mo\u017cna zaoszcz\u0119dzi\u0107 24 tys. z\u0142. W\u00f3wczas b\u0119dzie ona dro\u017csza od swojego benzynowego odpowiednika o ok. 51 proc.", "Ponad dwie trzecie wi\u0119cej za \u201eelektryka\u201d trzeba zap\u0142aci\u0107 tak\u017ce w przypadku opla corsy. Model z liter\u0105 \u201ee\u201d w nazwie i w wersji Elegance kosztuje 130 390 z\u0142, o 69 proc. wi\u0119cej od benzynowej corsy z 1,2-litrowym silnikiem o mocy 130 KM. Ta zosta\u0142a wyceniona przez producenta na 77 150 z\u0142.", "O po\u0142ow\u0119 dro\u017cszy od benzynowego jest z kolei elektryczny peugeot 208. Za auto z bateri\u0105 o pojemno\u015bci 50 kWh trzeba zap\u0142aci\u0107 130 300 z\u0142. Wersja benzynowa z 1,2-litrowym silnikiem o mocy 136 KM i podobnym pakietem wyposa\u017cenia kosztuje 87 400 z\u0142.", "Jak zauwa\u017caj\u0105 analitycy z IBRM Samar, w por\u00f3wnaniu do opla mniejsza r\u00f3\u017cnica mi\u0119dzy elektrycznym a benzynowym peugeotem 208 wynika nie z ni\u017csze ceny \u201eelektryka\u201d, a znacznie dro\u017cszej wersji benzynowej.", "W analizie zosta\u0142 uwzgl\u0119dniony tak\u017ce produkowany przez grup\u0119 PSA model ds3 crossback. R\u00f3\u017cnica w cenie mi\u0119dzy wariantem elektrycznym a benzynowym wynosi 32 proc. Auto zasilane pr\u0105dem i wyposa\u017cone w bateri\u0119 o pojemno\u015bci 50 kWh zosta\u0142o wycenione na 159 900 z\u0142 w standardzie wyposa\u017cenia So Chic. O 38 900 z\u0142 mnie (121 000 z\u0142) trzeba zap\u0142aci\u0107 za crossbacka z silnikiem benzynowym.", "R\u00f3\u017cnica w cenie mo\u017ce by\u0107 jednak mniejsza, je\u015bli kupuj\u0105cy zdecyduje si\u0119 na wyposa\u017cenie dodatkowe. To dro\u017csze jest w przypadku benzyniaka.", "\u2013 W wersji elektrycznej pakiet bezpiecze\u0144stwa DS Drive Assist kosztuje 5 tys. z\u0142, a w wersji benzynowej 8,2 tys. z\u0142. Nawigacja w wersji elektrycznej jest z kolei o 1,2 tys. z\u0142 ta\u0144sza ni\u017c w wersji spalinowej \u2013 czytamy w analizie IBRM Samar.", "Najmniej zaoszcz\u0119dzi\u0107 mo\u017cna w przypadku benzynowego mini coopera 3d, kt\u00f3ry wyceniany jest na 117 240 z\u0142. Wersja z silnikiem elektrycznym kosztuje 139 200 z\u0142, czyli o 21 960 z\u0142 (19 proc.) wi\u0119cej.", "Co jednak istotne, elektryczny mini w cenie ma nawigacj\u0119, metaliczny lakier i dwustrefow\u0105 klimatyzacj\u0119. Je\u015bli do benzynowego odpowiednika doliczy\u0107 op\u0142aty za te udogodnienia, r\u00f3\u017cnica w cenie spad\u0142aby do ok. 10 tys. z\u0142.", "Elektryczny mini cooper 3d posiada jednak najmniejsz\u0105 bateri\u0119 z analizowanych \u201eelektryk\u00f3w\u201d, o mocy 24 kWh."]}
{"url": "https://www.bankier.pl/moto/miedzynarodowy-salon-samochodowy-w-pekinie-odwolany-z-powodu-koronawirusa-6572/", "title": ["Mi\u0119dzynarodowy salon samochodowy w Pekinie odwo\u0142any z powodu koronawirusa"], "lead": ["Organizatorzy dorocznego mi\u0119dzynarodowego salonu samochodowego w Pekinie, Auto China 2020, jednej z najwi\u0119kszych tego typu imprez na \u015bwiecie, poinformowali o jego odwo\u0142aniu z powodu epidemii koronawirusa."], "text": ["Salon mia\u0142 odby\u0107 si\u0119 w stolicy Chin w dniach 21-30 kwietnia, ale zosta\u0142 prze\u0142o\u017cony na termin, kt\u00f3rego jeszcze nie ustalono.", "Peki\u0144ski salon sta\u0142 si\u0119 w ostatnich latach dla producent\u00f3w aut jedn\u0105 z najwa\u017cniejszych tego typu imprez na \u015bwiecie ze wzgl\u0119du na olbrzymi, chocia\u017c ostatnio ju\u017c nieco kurcz\u0105cy si\u0119, rynek.", "Prezentowane na nim s\u0105 nie tylko samochody osobowe czo\u0142owych marek, od najta\u0144szych do najbardziej luksusowych, ale tak\u017ce samochody ci\u0119\u017carowe, dostawcze, turystyczne i inne.", "Koronawirus spowodowa\u0142 ju\u017c odwo\u0142anie wielu innych imprez, w tym wy\u015bcig\u00f3w Formu\u0142y 1 w Szanghaju i festiwalu sztuki w Hongkongu. Rozwa\u017cane jest te\u017c odroczenie dorocznej sesji Og\u00f3lnochi\u0144skiego Zgromadzenia Przedstawicieli Ludowych (OZPL), czyli parlamentu.", "jm/"]}
{"url": "https://www.bankier.pl/moto/firmy-transportowe-sporo-zaplaca-za-bezemisyjnosc-6575/", "title": ["Firmy transportowe sporo zap\u0142ac\u0105 za bezemisyjno\u015b\u0107"], "lead": ["By sprosta\u0107 wydatkom na mniej zanieczyszczaj\u0105ce atmosfer\u0119 pojazdy, konieczna b\u0119dzie konsolidacja \u2013 pisze czwartkowy \u201eDziennik Gazeta Prawna\u201d."], "text": ["\u201eDGP\u201d przypomina, \u017ce zgodnie z regulacjami unijnymi w 2030 r. samochody rejestrowane w UE b\u0119d\u0105 musia\u0142y emitowa\u0107 o prawie jedn\u0105 trzeci\u0105 mniej dwutlenku w\u0119gla ni\u017c te, kt\u00f3re b\u0119d\u0105 trafia\u0107 na drogi w 2021 r. Jednym z efekt\u00f3w tego \u2013 twierdzi \u201eDziennik\u201d \u2013", ".", "Przyznaje, \u017ce tego obawia si\u0119 polski transport, czyli bran\u017ca odpowiadaj\u0105ca za ok. 6 proc. naszego produktu krajowego brutto. \u201eZdaniem jej przedstawicieli obostrzenia prze\u0142o\u017c\u0105 si\u0119 na niemo\u017cno\u015b\u0107 wymiany floty przez drobnych przedsi\u0119biorc\u00f3w stanowi\u0105cych dzi\u015b o sile rodzimego sektora\u201d \u2013 czytamy w \u201eDGP\u201d.", "\u201eAnalizy potwierdzaj\u0105, \u017ce zdolno\u015b\u0107 finansowa polskich firm transportowych obecnie drastycznie spada \u2013 m\u00f3wi \u201eDGP\u201d Maciej Wro\u0144ski, prezes organizacji Transport i Logistyka Polska zrzeszaj\u0105cej pracodawc\u00f3w transportowo-logistycznych.", "\u201eDziennik Gazeta Prawna\u201d przywo\u0142uje te\u017c szacunki, z kt\u00f3rych wynika, \u017ce spo\u015br\u00f3d 36 tys. dzia\u0142aj\u0105cych dzi\u015b polskich przewo\u017anik\u00f3w, zaledwie ok. 120-150 dysponuje flot\u0105 przekraczaj\u0105c\u0105 100 pojazd\u00f3w. Ponad 90 proc. ma za\u015b pi\u0119\u0107-dziewi\u0119\u0107 samochod\u00f3w.", "\u201eWdro\u017cenie nowych technologii zawsze jest drogie. ", ". Trudno dzi\u015b wyobrazi\u0107 sobie ich inwestycje w ekologiczny tabor, a za jaki\u015b czas innego nie b\u0119dzie. Wi\u0119ksze koszty inwestycyjne spowoduj\u0105, \u017ce ", ". Im \u0142atwiej jest uzyska\u0107 kredyty na wymian\u0119 floty\u201d \u2013 dodaje Wro\u0144ski.", "Dlatego \u2013 jak podkre\u015bla \u201eDGP\u201d \u2013 bran\u017ca b\u0119dzie musia\u0142a przej\u015b\u0107 ewolucj\u0119 \u2013 zwi\u0119kszy\u0107 sw\u00f3j potencja\u0142 poprzez konsolidacj\u0119, bli\u017csz\u0105 wsp\u00f3\u0142prac\u0119 mi\u0119dzy firmami rodzinnymi czy tworzenie grup zakupowych. (PAP)", "mkr/ aj/"]}
{"url": "https://www.bankier.pl/moto/japonczyki-i-koreanczyki-do-naprawy-6577/", "title": ["\u201eJapo\u0144czyki\u201d i \u201ekorea\u0144czyki\u201d do naprawy"], "lead": ["Aktywuj\u0105ce si\u0119 bez powodu poduszki powietrzne i niesprawny system monitoringu pas\u00f3w bezpiecze\u0144stwa zg\u0142osili producenci aut do Urz\u0119du Ochrony Konkurencji i Konsument\u00f3w. Na polskim rynku wadliwe okaza\u0142o si\u0119 ponad 6 tys. pojazd\u00f3w."], "text": ["Aktywuj\u0105ce si\u0119 bez powodu poduszki powietrzne i niesprawny system monitoringu pas\u00f3w bezpiecze\u0144stwa zg\u0142osili producenci aut do Urz\u0119du Ochrony Konkurencji i Konsument\u00f3w. Na polskim rynku wadliwe okaza\u0142o si\u0119 ponad 6 tys. pojazd\u00f3w.", "Usterki w wyprodukowanych przez siebie autach wykry\u0142y Hyundai i Toyota. W\u0142a\u015bciciele zg\u0142oszonych do UOKiK pojazd\u00f3w otrzymaj\u0105 zaproszenia do autoryzowanych stacji obs\u0142ugi, gdzie usterki zostan\u0105 naprawione.", "W przypadku Hyundaia wadliwy okaza\u0142 si\u0119 model i30. W pojazdach wyprodukowanych w Korei Po\u0142udniowej mo\u017ce dochodzi\u0107 do aktywacji poduszki powietrznej w przypadku nawet lekkiego uderzenia w doln\u0105 cz\u0119\u015b\u0107 nadwozia samochodu, gdzie zamontowany jest modu\u0142 SRSCM. Odpalenie poduszki powietrznej w sytuacji braku zderzenia mo\u017ce stworzy\u0107 ryzyko odniesienia obra\u017ce\u0144.", "Podczas wizyty w ASO mechanicy zaktualizuj\u0105 oprogramowanie sterownika poduszek powietrznych \u2013 Airbag ACU.", "Na polskim rynku kampania naprawcza Hyundaia obj\u0119\u0142a 5926 samochod\u00f3w.", "Wady zosta\u0142y wykryte w elektrycznych modelach prius (r\u00f3wnie\u017c prius+ i prius plug-in) wyprodukowanych w Japonii pomi\u0119dzy 7 stycznia 2015 r. a 17 maja 2018 r. i wyposa\u017conych w system informuj\u0105cy o zapi\u0119ciu pas\u00f3w bezpiecze\u0144stwa.", "Z powodu niew\u0142a\u015bciwego monta\u017cu styk\u00f3w elektrycznych, wielokrotne u\u017cywanie pasa bezpiecze\u0144stwa mo\u017ce doprowadzi\u0107 do jego zu\u017cycia i odk\u0142adania si\u0119 styk\u00f3w. Je\u015bli dojdzie do takiej sytuacji, z powodu zwarcia mi\u0119dzy stykami elektrycznymi, system b\u0119dzie sygnalizowa\u0142 za ka\u017cdym razem, \u017ce pas jest niezapi\u0119ty, tak\u017ce w przypadku jego zapi\u0119cia.", "Wewn\u0119trzny pas bezpiecze\u0144stwa po stronie kierowcy zostanie bezp\u0142atnie wymieniony w ASO. Zaproszenia na napraw\u0119 zostan\u0105 wys\u0142ane do w\u0142a\u015bcicieli 453 prius\u00f3w."]}
{"url": "https://www.bankier.pl/moto/ekspert-obecnosc-fotoradarow-znaczaco-wplywa-na-zachowanie-kierowcow-6419/", "title": ["Ekspert: Obecno\u015b\u0107 fotoradar\u00f3w znacz\u0105co wp\u0142ywa na zachowanie kierowc\u00f3w"], "lead": ["Nasze wieloletnie badania potwierdzaj\u0105, \u017ce obecno\u015b\u0107 fotoradar\u00f3w znacz\u0105co wp\u0142ywa na zachowanie kierowc\u00f3w \u2013 m\u00f3wi dyrektor Instytutu Transportu Samochodowego prof. Marcin \u015al\u0119zak. Na polskich drogach pojawi si\u0119 w IV kwartale 26 kolejnych fotoradar\u00f3w."], "text": ["\u201ePr\u0119dko\u015b\u0107 to g\u0142\u00f3wny czynnik sprzyjaj\u0105cy powstawaniu wypadk\u00f3w drogowych, a fotoradary s\u0105 jednym z element\u00f3w uspokajaj\u0105cych ruch. Ich obecno\u015b\u0107 ma istotny wp\u0142yw na zachowanie kierowc\u00f3w, co potwierdzaj\u0105 nasze wieloletnie badania w tym zakresie, m.in. realizowane na potrzeby Krajowej Rady Bezpiecze\u0144stwa Ruchu Drogowego\u201d \u2013 m\u00f3wi PAP dyrektor Instytutu Transportu Samochodowego prof. Marcin \u015al\u0119zak.", "Zaznacza, \u017ce zalet\u0105 urz\u0105dze\u0144 stacjonarnych do odcinkowego pomiaru pr\u0119dko\u015bci i monitoringu przejazdu na czerwonym \u015bwietle jest to, i\u017c nadzoruj\u0105 ruch drogowy w spos\u00f3b zautomatyzowany, rejestruj\u0105c naruszenia przepis\u00f3w bez konieczno\u015bci zatrzymywania kierowc\u00f3w.", "ITS wsp\u00f3lnie z firm\u0105 Heller Consult przygotowa\u0142 na zlecenie Krajowej Rady Bezpiecze\u0144stwa Ruchu Drogowego analiz\u0119 stanu bezpiecze\u0144stwa pod k\u0105tem instalacji nowych urz\u0105dze\u0144 rejestruj\u0105cych. Jak wskazuje ITS, ocen\u0105 obj\u0119to tak\u017ce 247 ju\u017c dzia\u0142aj\u0105cych urz\u0105dze\u0144.", "\u201eWyniki naszych bada\u0144 wykaza\u0142y, \u017ce tylko trzy spo\u015br\u00f3d nich w niewystarczaj\u0105cy spos\u00f3b realizowa\u0142y swoj\u0105 funkcj\u0119 \u2013 uwzgl\u0119dniaj\u0105c kryteria intensywno\u015bci wypadk\u00f3w i udzia\u0142 pojazd\u00f3w przekraczaj\u0105cych pr\u0119dko\u015b\u0107 \u2013 dlatego zarekomendowano zmian\u0119 ich lokalizacji, by zwi\u0119kszy\u0107 ich efektywno\u015b\u0107\u201d \u2013 wyja\u015bnia prof. \u015al\u0119zak.", "ITS podkre\u015bla, \u017ce znacz\u0105ca cz\u0119\u015b\u0107 spo\u015br\u00f3d 247 fotoradar\u00f3w dzia\u0142a poprawnie, co \u201ew praktyce oznacza ograniczenie liczby wypadk\u00f3w i kolizji poprzez zmuszenie kierowc\u00f3w do poruszania si\u0119 z pr\u0119dko\u015bci\u0105 zgodn\u0105 z przepisami\u201d.", "Z danych G\u0142\u00f3wnego Inspektoratu Transportu Drogowego wynika, \u017ce w ubieg\u0142ym roku na ponad 1,5 mln zarejestrowanych przekrocze\u0144 pr\u0119dko\u015bci, ponad 800 tys. to przedzia\u0142 o 11-20 km/h; 530 tys. \u2013 o 21-30 km/h; 150 tys. o 31-40 km/h i 43 tys. o 41-50 km/h.", "W systemie automatycznego nadzoru nad ruchem drogowym dzia\u0142a 435 stacjonarnych fotoradar\u00f3w, 30 urz\u0105dze\u0144 do odcinkowego pomiaru pr\u0119dko\u015bci, 20 rejestrator\u00f3w przejazdu na czerwonym \u015bwietle i 29 mobilnych urz\u0105dze\u0144 w oznakowanych samochodach.", "17 stycznia resort infrastruktury i GITD poinformowa\u0142y o przetargu na instalacj\u0119 26 fotoradar\u00f3w w najniebezpieczniejszych miejscach w kraju. 17 z nich zostanie zamontowanych na terenie zabudowanym. Urz\u0105dzenia znajd\u0105 si\u0119 m.in. na drogach wojew\u00f3dzkich i powiatowych. Obecnie sie\u0107 fotoradar\u00f3w obejmuje jedynie drogi krajowe.", "Nowe fotoradary pojawi\u0105 si\u0119 w IV kwartale tego roku w nast\u0119puj\u0105cych miejscach:", "Dolno\u015bl\u0105skie \u2013 dk 94 w Proszkowie, dw 381 w G\u0142uszczycy G\u00f3rnej,", "Kujawsko-pomorskie \u2013 dk 10 w Solcu Kujawskim,", "Lubelskie \u2013 dk 19 w Wandzinie, dk 82 w Lublinie),", "Lubuskie \u2013 dk 12 w Dzie\u0107miarowicach,", "\u0141\u00f3dzkie \u2013 dk 91 i dk 72 w \u0141odzi,", "Ma\u0142opolskie \u2013 dw 783 w Biskupicach, dp 1599 w Na\u015bciszowej, dw 780 w Kryspinowie, dk 79 w Krakowie,", "Mazowieckie \u2013 dk 7 w \u0141azach, dw 719 w Ursusie, dp w Gr\u00f3jcu,", "Opolskie \u2013 dk 46 w Niemodlinie, dw 409 w Krapkowicach,", "Podlaskie \u2013 dp w Hryniewiczach),", "Pomorskie \u2013 dw 228 w Kartuzach, dk 20 w Wierzycy,", "\u015awi\u0119tokrzyskie \u2013 dp w J\u0119drzejowie i dp 0314T w Ciekotach, dw 757 w Staszowie,", "Wielkopolskie \u2013 dw 178 w Obornikach, dk 12 w Ko\u015bcielnej Wsi,", "Zachodniopomorskie \u2013 dk 6 w Sianowie.(PAP)", "autor: Marcin Chomiuk", "mchom/ wus/"]}
{"url": "https://www.bankier.pl/moto/ekspert-wysokie-ceny-elektrykow-jedna-z-barier-rozwoju-elektromobilnosci-6421/", "title": ["Ekspert: Wysokie ceny \u201eelektryk\u00f3w\u201d jedn\u0105 z barier rozwoju elektromobilno\u015bci"], "lead": ["Wysokie ceny aut elektrycznych w por\u00f3wnaniu do podobnej klasy pojazd\u00f3w z nap\u0119dem spalinowym s\u0105 jedn\u0105 z g\u0142\u00f3wnych barier rozwoju elektromobilno\u015bci w Polsce \u2013 wskaza\u0142 dyrektor generalny Zwi\u0105zku Polskiego Leasingu (ZPL) Andrzej Sugajski."], "text": ["Jak zaznaczy\u0142, drug\u0105 przeszkod\u0105 jest ograniczony zasi\u0119g takich przejazd\u00f3w.", "\u201eTen dystans cenowy sukcesywnie si\u0119 skraca i pod koniec ubieg\u0142ego roku Ministerstwo Energii szacowa\u0142o, \u017ce ju\u017c w latach 2022-2023 nast\u0105pi zr\u00f3wnanie cen pojazd\u00f3w w tym zakresie. Do tego jednak czasu, aby cena nie by\u0142a, tak jak dotychczas, jednym z g\u0142\u00f3wnych czynnik\u00f3w hamuj\u0105cych rozw\u00f3j rynku samochod\u00f3w elektrycznych, rz\u0105d podj\u0105\u0142 decyzj\u0119 o przyznaniu dop\u0142at do zakupu nowych pojazd\u00f3w elektrycznych\u201d \u2013 wskaza\u0142.", "Przypomnia\u0142, \u017ce dop\u0142at\u0105 mia\u0142yby by\u0107 obj\u0119te zar\u00f3wno zakupy dokonywane przez konsument\u00f3w, jak i przedsi\u0119biorc\u00f3w. Wskaza\u0142, \u017ce w obu przypadkach opublikowane w ub. roku rozporz\u0105dzenia wskazuj\u0105, \u017ce dop\u0142atami b\u0119dzie obj\u0119tych 30 proc. tzw. koszt\u00f3w kwalifikowanych, a dop\u0142atami nie b\u0119d\u0105 mog\u0142y by\u0107 obj\u0119te samochody osobowe, kt\u00f3rych cena nabycia przekracza 125 tys. z\u0142 brutto.", "Wed\u0142ug Sugajskiego to ostatnie ograniczenie przypomina troch\u0119 limity, jakie ustalono dla potrzeb amortyzacji samochod\u00f3w osobowych przez przedsi\u0119biorc\u00f3w, jednak w\u00f3wczas autorzy projektu kieruj\u0105c si\u0119 aktualnymi w\u00f3wczas cenami samochod\u00f3w elektrycznych, okre\u015blili tego typu limit na poziomie 225 tys. z\u0142. \u201eW ci\u0105gu 12 miesi\u0119cy, jakie up\u0142yn\u0119\u0142y od tamtego czasu, ceny samochod\u00f3w elektrycznych znacznie nie spad\u0142y, zatem t\u0105 drog\u0105 trudno szuka\u0107 by\u0142oby uzasadnienia dla okre\u015blenia limitu na poziomie a\u017c o 100 tys. z\u0142 ni\u017cszym\u201d \u2013 wskaza\u0142.", "W opinii eksperta wy\u0142\u0105czenie z dop\u0142at samochod\u00f3w w leasingu mo\u017ce mie\u0107 istotnie negatywny wp\u0142yw na efektywne wykorzystanie \u015brodk\u00f3w gromadzonych w Funduszu Niskoemisyjnego Transportu (FNT).", "Jak zaznaczy\u0142, g\u0142\u00f3wnym odbiorc\u0105 nowych samochod\u00f3w na polskim rynku s\u0105 przedsi\u0119biorcy, tak\u017ce tych z nap\u0119dem elektrycznym. W 2019 roku zarejestrowali oni 6 tys. 930 elektrycznych samochod\u00f3w osobowych.", "Fundusz Niskoemisyjnego Transportu, z kt\u00f3rego maj\u0105 by\u0107 wyp\u0142acane \u015brodki, powsta\u0142 w lipcu 2018 r. Jest on dedykowany niskoemisyjnemu transportowi oraz paliwom alternatywnym. Zasilany jest m.in. z tzw. op\u0142aty emisyjnej doliczanej do benzyn i oleju nap\u0119dowego. FNT na pocz\u0105tku 2020 r. dysponowa\u0142 320 mln z\u0142, na koniec jego stan ma wynosi\u0107 380 mln z\u0142, a wydatki na realizacj\u0119 zada\u0144 to 313 mln z\u0142.", "Zgodnie z rozporz\u0105dzeniem wydanym w 2019 roku przez ministra energii dofinansowanie wynie\u015b\u0107 mia\u0142o 30 proc. ceny zakupu elektryka, jednak nie wi\u0119cej ni\u017c 37,5 tys. z\u0142, a cena samochodu nie mo\u017ce przekroczy\u0107 125 tys. z\u0142.", "Jak powiedzia\u0142 niedawno wiceminister klimatu Ireneusz Zyska, dop\u0142aty do zakupu e-aut z Funduszu Niskoemisyjnego Transportu b\u0119d\u0105 mniejsze. Doda\u0142, \u017ce poziom kilkunastu lub kilkudziesi\u0119ciu tysi\u0119cy z\u0142otych dop\u0142aty do e-auta jest zbyt wysoki.", "Zwi\u0105zek Polskiego Leasingu (ZPL) to organizacja reprezentuj\u0105ca 90 proc. rynku leasingu w Polsce, skupia 29 firm.", "autorka: Longina Grzeg\u00f3rska-Szpyt"]}
{"url": "https://www.bankier.pl/moto/polacy-sprowadzili-juz-15-mln-aut-sa-coraz-starsze-6425/", "title": ["Polacy sprowadzili ju\u017c 15 mln aut. S\u0105 coraz starsze"], "lead": ["Liczba aut osobowych i dostawczych sprowadzonych do Polski od 2000 r. przekroczy\u0142a 15 mln. Od co najmniej trzech lat Polacy si\u0119gaj\u0105 po coraz starsze u\u017cywane samochody \u2013 wynika z danych udost\u0119pnionych przez ", "Instytut Bada\u0144 Rynku Motoryzacyjnego Samar", "."], "text": ["Liczba aut osobowych i dostawczych sprowadzonych do Polski od 2000 r. przekroczy\u0142a 15 mln. Od co najmniej trzech lat Polacy si\u0119gaj\u0105 po coraz starsze u\u017cywane samochody \u2013 wynika z danych udost\u0119pnionych przez ", ".", "Tylko ", " W grudniu mia\u0142y \u015brednio ponad 11,4 roku. To jeden z wy\u017cszych wynik\u00f3w notowanych w ostatnich dwudziestu latach i jednocze\u015bnie o blisko pi\u0119\u0107 lat wi\u0119cej ni\u017c na pocz\u0105tku 2004 r., gdy sprowadzali\u015bmy najm\u0142odsze auta.", "Jak wskazuje analiza Samaru, najwi\u0119kszy wp\u0142yw na zmieniaj\u0105cy si\u0119 wiek importowanych do Polski aut mia\u0142y przepisy podatkowe oraz te dotycz\u0105ce norm emisji spalin, a nawet jedynie ich zapowiedzi.", "Na najwi\u0119ksze skokowe zmiany \u015bredniego wieku sprowadzanych samochod\u00f3w wp\u0142yw mia\u0142 wprowadzony we wrze\u015bniu 2002 r. zakaz importu aut niespe\u0142niaj\u0105cych norm emisji spalin Euro 2 oraz przyst\u0105pienie Polski do Unii Europejskiej i zniesienie barier importu. Po wprowadzeniu nowych przepis\u00f3w dotycz\u0105cych emisji, \u015bredni wiek importowanych aut spad\u0142 w ci\u0105gu zaledwie czterech miesi\u0119cy, pomi\u0119dzy wrze\u015bniem 2002 a styczniem 2003 r. o prawie pi\u0119\u0107 lat, z 11,1 do 6,4 roku.", "Wiek ten, z niewielkimi odchyleniami, utrzymywa\u0142 si\u0119 a\u017c do ostatnich miesi\u0119cy przed przyst\u0105pieniem Polski do Unii Europejskiej, by w maju 2004 r. wzrosn\u0105\u0107 do 10 lat. Apogeum, \u015brednio 11,8 roku, wiek importowanych aut osi\u0105gn\u0105\u0142 w lipcu 2004 r.", "\u2013 Po dw\u00f3ch latach, na pocz\u0105tku 2006 roku, pojawi\u0142y si\u0119 pierwsze zapowiedzi wprowadzenia podatku ekologicznego (tzw. wz\u00f3r Barszcza). Wystarczy\u0142y w\u00f3wczas trzy miesi\u0105ce i \u015bredni wiek obni\u017cy\u0142 si\u0119 do 10 lat, ale to by\u0142o tylko chwilowe wahni\u0119cie, poniewa\u017c projekt szybko upad\u0142 \u2013 czytamy w raporcie IBRM Samar.", "Podobna sytuacja powt\u00f3rzy\u0142a si\u0119 pod koniec 2016 roku. Zapowiadane w listopadzie zmiany w sposobie wyliczania podatku akcyzowego, kt\u00f3re mia\u0142y wej\u015b\u0107 w \u017cycie z pocz\u0105tkiem 2017 r. uruchomi\u0142y lawin\u0119 importu w ostatnim miesi\u0105cu 2016 r. Pad\u0142 w\u00f3wczas rekord ilo\u015bci sprowadzonych samochod\u00f3w. Wjecha\u0142o ich w\u00f3wczas do Polski 101,8 tys. By\u0142o to wiekowe pojazdy, poniewa\u017c ich \u015bredni wiek wzr\u00f3s\u0142 gwa\u0142townie do 11,7 roku.", " Auta zza naszej zachodniej granicy stanowi\u0142y ponad 58 proc. importu aut u\u017cywanych w 2019 r. (582,7 tys. egzemplarzy). To blisko sze\u015b\u0107 razy wi\u0119cej ni\u017c drugie na li\u015bcie samochody pochodz\u0105ce z Francji (98,6 tys. egzemplarzy).", "Najcz\u0119\u015bciej do Polski przywo\u017cono volkswageny (118\u00a0277 egzemplarzy) i ople (101\u00a0739 egzemplarzy). Ranking najpopularniejszych modeli zdominowa\u0142o audi a4. W 2019 r. Polacy sprawdzili 35 338 egzemplarzy tego modelu."]}
{"url": "https://www.bankier.pl/moto/wzrosla-liczba-rejestracji-aut-z-napedami-alternatywnymi-w-2019-roku-6433/", "title": ["Wzros\u0142a liczba rejestracji aut z nap\u0119dami alternatywnymi w 2019 roku"], "lead": ["W 2019 r o 63,8 proc. wzros\u0142a liczba rejestracji samochod\u00f3w z nap\u0119dami alternatywnymi \u2013 wynika z opublikowanego we wtorek raportu KPMG i Polskiego Zwi\u0105zku Przemys\u0142u Motoryzacyjnego. Warto\u015b\u0107 produkcji sprzedanej firm przemys\u0142u motoryzacyjnego w ubieg\u0142ym roku wynios\u0142a 160,7 mld z\u0142 i by\u0142a o 4,5 proc. wi\u0119ksza ni\u017c w 2018 r."], "text": ["Jak wynika z publikacji, w 2019 r. w Polsce zarejestrowano 555,6 tys. nowych samochod\u00f3w osobowych, 69,9 tys. aut dostawczych, 28,3 tys. samochod\u00f3w ci\u0119\u017carowych oraz 38,3 tys. jedno\u015blad\u00f3w.", "Generalnie \u2013 jak zauwa\u017caj\u0105 analitycy \u2013 liczba rejestracji nowych samochod\u00f3w osobowych wzros\u0142a o 4,5 proc., a liczba wyprodukowanych aut osobowych spad\u0142a o 3,7 proc. i wynios\u0142a 434,7 tys. Warto\u015b\u0107 produkcji sprzedanej firm przemys\u0142u motoryzacyjnego w 2019 roku wynios\u0142a 160,7 mld z\u0142 i by\u0142a o 4,5 proc. wi\u0119ksza ni\u017c w 2018 r.", "Jak podano, w ostatnim kwartale 2019 r. zarejestrowano w Polsce 144,8 tys. nowych samochod\u00f3w osobowych, tj. o 16,2 tys. wi\u0119cej ni\u017c w analogicznym okresie 2018 r. Eksperci twierdz\u0105, \u017ce w ca\u0142ym roku 2019 najwi\u0119cej aut rejestrowali klienci instytucjonalni (392,7 tys., czyli +2,2 proc). Klienci indywidualni zarejestrowali 2,4 razy mniej pojazd\u00f3w ni\u017c instytucjonalni.", "Rynek pojazd\u00f3w u\u017cytkowych by\u0142 stabilny dzi\u0119ki lekkiemu wzrostowi w grupie samochod\u00f3w dostawczych, cho\u0107 \u2013 jak zauwa\u017c\u0105 analitycy \u2013 w drugiej po\u0142owie roku wyra\u017anie spad\u0142a liczba zarejestrowanych samochod\u00f3w ci\u0119\u017ckich i autobus\u00f3w.", "\u201eNiestety mo\u017ce to odzwierciedla\u0107 pierwsze symptomy spowolnienia gospodarczego i ostro\u017cniejsze podej\u015bcie do zakup\u00f3w nowych pojazd\u00f3w \u2013 szczeg\u00f3lnie dostawczych i ci\u0119\u017carowych. Rozczarowuje r\u00f3wnie\u017c pocz\u0105tek bie\u017c\u0105cego roku. Wydaje si\u0119, \u017ce mo\u017ce to by\u0107 pierwszy rok spadk\u00f3w rejestracji samochod\u00f3w osobowych po siedmiu latach wzrost\u00f3w i przyhamowanie na rynku pojazd\u00f3w u\u017cytkowych\u201d \u2013 m\u00f3wi cytowany w raporcie Jakub Fary\u015b, prezes Polskiego Zwi\u0105zku Przemys\u0142u Motoryzacyjnego.", "W raporcie poinformowano, \u017ce w 2019 r. liczba rejestracji nowych samochod\u00f3w osobowych w segmencie premium+ wynios\u0142a 80,5 tys. i by\u0142a wy\u017csza o 7,3 proc. w por\u00f3wnaniu do poprzedniego roku. Zauwa\u017cono, \u017ce coraz wi\u0119ksz\u0105 popularno\u015bci\u0105 ciesz\u0105 si\u0119 auta z silnikami benzynowymi i z nap\u0119dami alternatywnymi, natomiast coraz rzadziej Polacy decyduj\u0105 si\u0119 na samochody z silnikami diesla. Ro\u015bnie te\u017c liczba nowych rejestracji aut z nap\u0119dami alternatywnymi.", "Og\u00f3\u0142em w ca\u0142ym 2019 r. a\u017c o 63,8 proc. wzros\u0142a liczba rejestracji samochod\u00f3w osobowych z nap\u0119dami alternatywnymi w stosunku do analogicznego okresu poprzedniego roku. Wyliczono, \u017ce na 41 406 tys. zarejestrowanych aut z nap\u0119dem alternatywnym 38 716 stanowi\u0142y samochody z nap\u0119dem hybrydowym, a 2 690 samochody elektryczne. Niezmiennie znacznie wi\u0119cej aut zasilanych alternatywnie kupuj\u0105 klienci instytucjonalni ni\u017c prywatni. W ich grupie odnotowano zdecydowanie wy\u017csze tempo wzrostu +66 proc. wobec +54,2 proc. w\u015br\u00f3d klient\u00f3w indywidualnych.", "\u201eWydaje si\u0119, \u017ce skala wzrost\u00f3w nie odzwierciedla jeszcze przysz\u0142ego wp\u0142ywu dofinansowania ze \u015brodk\u00f3w Funduszu Niskoemisyjnego Transportu, obejmuj\u0105cego dop\u0142aty m.in. dla os\u00f3b fizycznych i przedsi\u0119biorc\u00f3w kupuj\u0105cych pojazdy niskoemisyjne (np. auta elektryczne)\u201d \u2013 m\u00f3wi cytowany w komunikacie Miros\u0142aw Michna, partner w dziale doradztwa podatkowego, szef zespo\u0142u doradc\u00f3w dla bran\u017cy motoryzacyjnej w KPMG w Polsce.", "W 2019 r. dwucyfrowy wzrost odnotowano jedynie w czterech segmentach samochod\u00f3w osobowych. Najpopularniejszy by\u0142 segment ma\u0142ych SUV-\u00f3w i crossover\u00f3w (+31 proc.) segment kombivan\u00f3w (+19 proc.), \u015brednich SUV-\u00f3w i crossover\u00f3w (+13 proc.) oraz segment sport i cabrio (+10 proc.). Najwi\u0119ksze spadki odnotowano natomiast w segmencie ma\u0142ych i \u015brednich MPV (-19 proc.), a tak\u017ce w segmencie F (-14 proc).", "Poinformowano, \u017ce liczba rejestracji nowych motocykli w ca\u0142ym 2019 r. wynios\u0142a 19 103 sztuk, czyli o 4 579 sztuk wi\u0119cej ni\u017c w ubieg\u0142ym roku. Wzrost rejestracji odnotowano r\u00f3wnie\u017c na rynku motorower\u00f3w, kt\u00f3rych og\u00f3\u0142em w 2019 r. zarejestrowano 19 171 sztuk, co oznacza wzrost o 16,6 proc. w por\u00f3wnaniu z 2018 r.", "W publikacji zaznaczono, \u017ce w 2019 r. wyprodukowano w Polsce \u0142\u0105cznie 649,9 tys. pojazd\u00f3w samochodowych, o 1,5 proc. mniej ni\u017c w poprzednim roku. Spadek liczby odnotowano w kategorii samochod\u00f3w osobowych, kt\u00f3ra wynios\u0142a 434,7 tys. sztuk i by\u0142a o 3,7 proc. ni\u017csza ni\u017c w 2018 r. Wzros\u0142a natomiast liczba wyprodukowanych pojazd\u00f3w do transportu publicznego (+24,7 proc.), a tak\u017ce produkcja samochod\u00f3w dostawczych i ci\u0119\u017carowych \u2013 z ta\u015bm monta\u017cowych zjecha\u0142o 209,5 tys. sztuk, o 3,6 proc. wi\u0119cej ni\u017c w zesz\u0142ym roku.", "autor: Ewa Weso\u0142owska"]}
{"url": "https://www.bankier.pl/moto/wielka-brytania-przyspieszy-zakaz-sprzedazy-aut-spalinowych-i-hybryd-6436/", "title": ["Wielka Brytania przyspieszy zakaz sprzeda\u017cy aut spalinowych i hybryd"], "lead": ["Brytyjski rz\u0105d planuje przyspieszy\u0107 o pi\u0119\u0107 lat \u2013 z 2040 do 2035 r. \u2013 wprowadzenie zakazu sprzeda\u017cy nowych samochod\u00f3w z silnikami benzynowymi, diesla i hybrydowymi, poinformowa\u0142 we wtorek premier Boris Johnson."], "text": ["Zmiana, kt\u00f3ra zosta\u0142a og\u0142oszona przy okazji inauguracji przygotowa\u0144 do listopadowego szczytu w sprawie klimatu COP26 w Glasgow, jest efektem ostrze\u017ce\u0144 ekspert\u00f3w, \u017ce rok 2040 jest zbyt p\u00f3\u017an\u0105 dat\u0105, je\u015bli Wielka Brytania zamierza osi\u0105gn\u0105\u0107 zerow\u0105 emisj\u0119 netto gaz\u00f3w cieplarnianych do 2050 r.", "W por\u00f3wnaniu z pierwotnym planem, kt\u00f3ry og\u0142oszono w lipcu 2017 r., zakaz b\u0119dzie dotyczy\u0142 te\u017c samochod\u00f3w z silnikami hybrydowymi, co oznacza, \u017ce od 2035 r. b\u0119dzie mo\u017cna kupowa\u0107 jedynie pojazdy elektryczne b\u0105d\u017a nap\u0119dzane paliwem wodorowym.", "Johnson zapowiedzia\u0142, \u017ce je\u015bli oka\u017ce si\u0119 to mo\u017cliwe, zakaz zostanie jeszcze bardziej przyspieszony. Plan musi jeszcze zosta\u0107 poddany konsultacjom, w formie projektu ustawy i dopiero po zatwierdzeniu przez parlament wejdzie w \u017cycie. Niezadowolenie z zapowiedzi premiera ju\u017c wyrazi\u0142a organizacja producent\u00f3w i sprzedawc\u00f3w samochod\u00f3w SMMT, kt\u00f3ra zwr\u00f3ci\u0142a uwag\u0119 na koszty, kt\u00f3re ta zmiana b\u0119dzie generowa\u0107 dla tego sektora.", "Samochody z silnikami benzynowymi i diesla to obecnie ok. 90 proc. sprzeda\u017cy w Wielkiej Brytanii. Podobny zakaz do brytyjskiego zamierza w 2040 r. wprowadzi\u0107 Francja.", "Z Londynu Bart\u0142omiej Niedzi\u0144ski (PAP)", "bjn/ kgod/"]}
{"url": "https://www.bankier.pl/moto/wynajem-dlugoterminowy-aut-wzrosl-o-ponad-10-proc-6440/", "title": ["Wynajem d\u0142ugoterminowy aut wzr\u00f3s\u0142 o ponad 10 proc."], "lead": [], "text": ["Wed\u0142ug danych Polskiego Zwi\u0105zku Wynajmu i Leasingu Pojazd\u00f3w (PZWLP), liczba nowych aut osobowych zakupionych w polskich salonach na potrzeby wynajmu d\u0142ugoterminowego by\u0142a w ub. roku wi\u0119ksza o 6,1 proc., ni\u017c rok wcze\u015bniej.", "Dla por\u00f3wnania, ca\u0142kowita sprzeda\u017c aut do firm w tym czasie, uwzgl\u0119dniaj\u0105ca wszystkie rodzaje finansowania, uros\u0142a o 2,1 proc. rok do roku, a w przypadku klasycznego leasingu finansowego, kredytu i zakupu ze \u015brodk\u00f3w w\u0142asnych liczonych \u0142\u0105cznie, wzrost by\u0142 jeszcze mniejszy i wyni\u00f3s\u0142 1 proc. rok do roku.", "Jak poda\u0142 Zwi\u0105zek, bior\u0105c pod uwag\u0119 zakupy dokonane zar\u00f3wno przez firmy, jak i osoby prywatne, w ubieg\u0142ym roku z salon\u00f3w wyjecha\u0142o o 23,6 tys. (4,4 proc.) wi\u0119cej nowych samochod\u00f3w osobowych, ani\u017celi rok wcze\u015bniej \u2013 \u0142\u0105cznie ponad 555 tys.", "\u201ePodobnie jak w poprzednich latach, nabywcami wi\u0119kszo\u015bci z nich (prawie 393 tys. aut) byli klienci instytucjonalni (firmy), kt\u00f3rzy odpowiadali za ponad 2/3 (niespe\u0142na 71 proc.) ca\u0142kowitej sprzeda\u017cy. Udzia\u0142 firm w tym zakresie zmniejszy\u0142 si\u0119 jednak w ci\u0105gu roku o 1,6 proc., co jest zjawiskiem nienotowanym na polskim rynku w ostatnich latach\u201d \u2013 czytamy w raporcie.", "W ocenie prezesa PZWLP Grzegorza Szyma\u0144skiego, wi\u0119ksza o ponad 10 proc. liczba nowych aut osobowych kupionych przez osoby prywatne to bardzo pozytywne zjawisko. Doda\u0142, \u017ce w zesz\u0142ym roku Polacy w przypadku podejmowania decyzji o zakupie auta, coraz ch\u0119tniej wybierali samochody nowe, przeciwstawiaj\u0105c je u\u017cywanym autom zza granicy. \u201eDecyduj\u0105c si\u0119 ju\u017c na samoch\u00f3d z drugiej r\u0119ki, ch\u0119tniej ni\u017c do tej pory korzystali z oferty krajowych pojazd\u00f3w u\u017cywanych\u201d \u2013 wskaza\u0142 Szyma\u0144ski.", "Z raportu wynika ponadto, \u017ce przez niemal\u017ce ca\u0142y miniony rok rynek sprzeda\u017cy nowych aut do firm by\u0142 na zbli\u017conym poziomie do tego z 2018 r., a niekiedy wyst\u0119powa\u0142y nawet spadki. \u201eWyr\u00f3\u017cniaj\u0105c\u0105 si\u0119 pod tym wzgl\u0119dem form\u0105 finansowania aut przez przedsi\u0119biorc\u00f3w by\u0142 wynajem d\u0142ugoterminowy, kt\u00f3ry w pierwszych trzech kwarta\u0142ach roku osi\u0105ga\u0142 wzrost liczby nowych kupowanych samochod\u00f3w osobowych, mieszcz\u0105cy si\u0119 w zakresie od 3,1 proc. do 3,7 proc. rok do roku\u201d \u2013 wskazano.", "Podano, \u017ce sprzeda\u017c aut do firm przy\u015bpieszy\u0142 dopiero w ostatnim, czwartym kwartale roku 2019, przy czym przy\u015bpieszenie to nie dotyczy\u0142o w r\u00f3wnym stopniu ka\u017cdego z rodzaj\u00f3w finansowania samochod\u00f3w s\u0142u\u017cbowych. Wskazano, \u017ce najszybciej w czwartym kwartale, podobnie jak i kwarta\u0142ach wcze\u015bniejszych, rozwija\u0142 si\u0119 wynajem d\u0142ugoterminowy aut, notuj\u0105c a\u017c 13,1 proc. wzrost liczby nowych zakupionych samochod\u00f3w osobowych w por\u00f3wnaniu z tym samym okresem 2018 r.", "Polski Zwi\u0105zek Wynajmu i Leasingu Pojazd\u00f3w (PZWLP) to organizacja skupiaj\u0105ca 20 firm, specjalizuj\u0105cych si\u0119 w wynajmie i leasingu aut na polskim rynku flotowym. Organizacja reprezentuje ok. 70 proc. rynku pojazd\u00f3w obs\u0142ugiwanych w ramach wynajmu d\u0142ugoterminowego oraz firmy Rent a Car.", "Wed\u0142ug danych Polskiego Zwi\u0105zku Wynajmu i Leasingu Pojazd\u00f3w (PZWLP), wyniki na koniec 2019 roku po raz kolejny potwierdzi\u0142y obserwowany ju\u017c od d\u0142u\u017cszego czasu trend, je\u015bli chodzi o nap\u0119dy stosowane w samochodach s\u0142u\u017cbowych w wynajmie d\u0142ugoterminowym.", "Jak czytamy, aut z dieslowskimi silnikami bezustannie ubywa, na koniec grudnia zesz\u0142ego roku stanowi\u0142y nieco ponad po\u0142ow\u0119 og\u00f3\u0142u pojazd\u00f3w \u2013 dok\u0142adnie 58,4 proc. W ci\u0105gu roku ich udzia\u0142 w \u0142\u0105cznej flocie zmniejszy\u0142 si\u0119 o 3 proc.", "R\u00f3wnolegle do zmniejszaj\u0105cego si\u0119 odsetka aut z silnikami wysokopr\u0119\u017cnymi, nadal ro\u015bnie liczba samochod\u00f3w nap\u0119dzanych benzynowymi jednostkami \u2013 na koniec roku 2019 ich udzia\u0142 wyni\u00f3s\u0142 38 proc. i w ci\u0105gu roku zwi\u0119kszy\u0142 si\u0119 o 1 proc. \u2013 wskazano.", "W raporcie podano, \u017ce do niedawna marginalne w wynajmie d\u0142ugoterminowym auta ekologiczne, a wi\u0119c z silnikami elektrycznymi oraz hybrydowymi, zaczynaj\u0105 odgrywa\u0107 coraz wa\u017cniejsz\u0105 rol\u0119. Na koniec zesz\u0142ego roku samochod\u00f3w tego typu by\u0142o \u0142\u0105cznie ju\u017c ponad 5 tysi\u0119cy (5,2 tys.), z czego nadal zdecydowan\u0105 wi\u0119kszo\u015b\u0107 stanowi\u0142y auta hybrydowe (4,8 tys.), a tzw. \u201eelektryk\u00f3w\u201d by\u0142o 440. W efekcie, samochody ekologiczne stanowi\u0105 ju\u017c 3,6 proc. floty w wynajmie d\u0142ugoterminowym w Polsce \u2013 ich udzia\u0142 zwi\u0119kszy\u0142 si\u0119 w 2019 r. o 2 proc. rok do roku.", "Zwi\u0105zek zwr\u00f3ci\u0142 w raporcie uwag\u0119, \u017ce w minionym roku, liczba osobowych aut u\u017cywanych pochodz\u0105cych z importu \u2013 cho\u0107 wysoka, bo wynosz\u0105ca a\u017c ponad 909 tys. \u2013 pozosta\u0142a na niemal\u017ce identycznym poziomie co rok temu (marginalny wzrost o 0,18 proc. rok do roku.", "Wed\u0142ug szefa Polskiego Zwi\u0105zku Wynajmu i Leasingu Pojazd\u00f3w Grzegorza Szyma\u0144skiego, wi\u0119ksza o ponad 10 proc. liczba nowych aut osobowych kupionych przez osoby prywatne, przy jednoczesnym wyhamowaniu importu u\u017cywanych samochod\u00f3w zza granicy, powodowanego przez t\u0119 grup\u0119 klient\u00f3w w Polsce, to zjawisko, kt\u00f3re nale\u017cy oceni\u0107 bardzo pozytywnie.", "Wskaza\u0142, \u017ce w zesz\u0142ym roku Polacy w przypadku podejmowania decyzji o zakupie auta, coraz ch\u0119tniej wybierali samochody nowe, przeciwstawiaj\u0105c je u\u017cywanym autom zza granicy. Doda\u0142, \u017ce decyduj\u0105c si\u0119 ju\u017c natomiast na samoch\u00f3d z drugiej r\u0119ki, ch\u0119tniej ni\u017c do tej pory korzystali z oferty krajowych pojazd\u00f3w u\u017cywanych.", "\u201eTo bardzo pozytywne zjawisko, zar\u00f3wno z punktu widzenia bezpiecze\u0144stwa drogowego, jak i ekologii. U\u017cywane auta sprowadzane zza granicy s\u0105 bowiem w du\u017cej mierze pojazdami w wieku powy\u017cej 10 lat, z du\u017cymi przebiegami, wyeksploatowane, cz\u0119sto w z\u0142ym stanie technicznym, co powoduje, \u017ce nie s\u0105 ani bezpieczne, ani przyjazne dla \u015brodowiska\u201d \u2013 zaznaczy\u0142.", "\u201eDobrze, \u017ce Polacy decyduj\u0105c si\u0119 na zakup auta u\u017cywanego, dokonuj\u0105 swoich wybor\u00f3w w spos\u00f3b coraz bardziej \u015bwiadomy i odpowiedzialny z punktu widzenia bezpiecze\u0144stwa i ekologii\u201d \u2013 oceni\u0142 Szyma\u0144ski.", "Jak wskaza\u0142, oferta krajowych samochod\u00f3w u\u017cywanych jest obecnie bardzo konkurencyjna wobec aut z importu. Na rynku wt\u00f3rnym ro\u015bnie chocia\u017cby liczba samochod\u00f3w po wynajmie d\u0142ugoterminowym, czyli pojazd\u00f3w w m\u0142odym wieku, przyjaznych \u015brodowisku, spe\u0142niaj\u0105cych ju\u017c rygorystyczne normy emisji spalin, z udokumentowan\u0105 histori\u0105 eksploatacji, regularnie serwisowanych, w dobrym stanie technicznym.", "Polski Zwi\u0105zek Wynajmu i Leasingu Pojazd\u00f3w (PZWLP) to organizacja skupiaj\u0105ca 20 firm, specjalizuj\u0105cych si\u0119 w wynajmie i leasingu aut na polskim rynku flotowym. Organizacja reprezentuje ok. 70 proc. rynku pojazd\u00f3w obs\u0142ugiwanych w ramach wynajmu d\u0142ugoterminowego oraz firmy Rent a Car.", "autorka: Longina Grzeg\u00f3rska-Szpyt", "lgs/ drag/"]}
{"url": "https://www.bankier.pl/moto/uwaga-na-pasach-dzis-wzmozone-kontrole-policji-na-przejsciach-dla-pieszych-6448/", "title": ["Uwaga na pasach. Wzmo\u017cone kontrole policji na przej\u015bciach dla pieszych"], "lead": ["W czwartek na drogach w ca\u0142ym kraju rozpocz\u0119\u0142a si\u0119 policyjna akcja zwi\u0105zana m.in. z bezpiecze\u0144stwem pieszych i rowerzyst\u00f3w. Wi\u0119cej policji mo\u017cna si\u0119 spodziewa\u0107 g\u0142\u00f3wnie w pobli\u017cu przej\u015b\u0107 dla pieszych i przejazd\u00f3w rowerowych; kontrole b\u0119d\u0105 prowadzone m.in. z u\u017cyciem dron\u00f3w."], "text": ["Wzmo\u017cone kontrole policji zwi\u0105zane s\u0105 z akcj\u0105 pod nazw\u0105 \u201eNiechronieni uczestnicy ruchu drogowego\u201d. W ramach akcji wi\u0119cej policji pojawi si\u0119 w miejscach, gdzie najcz\u0119\u015bciej dochodzi do wypadk\u00f3w z udzia\u0142em pieszych i rowerzyst\u00f3w, a wi\u0119c w pobli\u017cu przej\u015b\u0107 dla pieszych, przejazd\u00f3w rowerowych, skrzy\u017cowa\u0144 i ruchliwych ulic.", "\u201eB\u0119dziemy obecni przede wszystkim w pobli\u017cu przej\u015b\u0107 dla pieszych i przejazd\u00f3w rowerowych. W szczeg\u00f3lno\u015bci b\u0119dziemy zwraca\u0107 uwag\u0119 na to, jak zachowuj\u0105 si\u0119 kierowcy, bo od nich wymagamy wi\u0119cej ni\u017c od pieszych\u201d \u2013 zapowiedzia\u0142 w rozmowie z PAP podinsp. Rados\u0142aw Kobry\u015b z Biura Ruchu Drogowego KGP.", "Policja zapowiada, \u017ce w dzia\u0142aniach b\u0119dzie wykorzystywa\u0142a m.in. samochody z wideorejestratorami. W niekt\u00f3rych miejscach pojawi\u0105 si\u0119 r\u00f3wnie\u017c drony, przy pomocy kt\u00f3rych policja b\u0119dzie kontrolowa\u0142a, czy kierowcy poruszaj\u0105 si\u0119 na drogach zgodnie z przepisami. W ten spos\u00f3b b\u0119d\u0105 m.in. sprawdza\u0107, czy kierowcy ust\u0119puj\u0105 pierwsze\u0144stwa pieszym na przej\u015bciach.", "\u201eOstatnie tego typu akcje prowadzone w wojew\u00f3dztwie \u015bwi\u0119tokrzyskim pokazuj\u0105, \u017ce dron skutecznie mo\u017ce wychwyci\u0107 tego typu zachowanie. Ono jest rejestrowane, za\u015b kierowca jest w jak najbli\u017cszym po\u0142o\u017ceniu od miejsca pope\u0142nienia wykroczenia zatrzymywany i rozliczany za to zachowanie\u201d \u2013 zaznaczy\u0142 Kobry\u015b.", "Z danych przekazanych PAP przez Komend\u0119 G\u0142\u00f3wn\u0105 Policji wynika, \u017ce od pocz\u0105tku roku do p\u00f3\u0142nocy 3 lutego w\u0142\u0105cznie na polskich drogach dosz\u0142o do 713 wypadk\u00f3w z udzia\u0142em pieszych, w kt\u00f3rych zgin\u0119\u0142y 82 osoby. To o 19 ofiar i 7 wypadk\u00f3w mniej ni\u017c w takim samym okresie ubieg\u0142ego roku. Natomiast wi\u0119cej pieszych ni\u017c w roku ubieg\u0142ym odnios\u0142o obra\u017cenia (651 os\u00f3b). Do 435 wypadk\u00f3w dosz\u0142o na przej\u015bciach dla pieszych.", "Je\u015bli chodzi o wypadki z udzia\u0142em rowerzyst\u00f3w, to z danych KGP wynika, \u017ce od pocz\u0105tku roku dosz\u0142o do 175 wypadk\u00f3w, w kt\u00f3rych zgin\u0119\u0142o 13 rowerzyst\u00f3w, a 157 zosta\u0142o rannych. Dla por\u00f3wnania w takim samym okresie 2019 roku dosz\u0142o do 107 wypadk\u00f3w, w kt\u00f3rych zgin\u0119\u0142o 9 rowerzyst\u00f3w, a 97 zosta\u0142o rannych.", "Dane te pokazuj\u0105 ok. 60 proc. wzrost liczby wypadk\u00f3w z udzia\u0142em rowerzyst\u00f3w, co wed\u0142ug policjant\u00f3w mo\u017ce mie\u0107 zwi\u0105zek z tegoroczn\u0105 pogod\u0105, kt\u00f3ra sprzyja je\u017adzie na rowerze.", "Od pocz\u0105tku roku dosz\u0142o te\u017c do 39 wypadk\u00f3w z udzia\u0142em motorowerzyst\u00f3w i 20 wypadk\u00f3w z udzia\u0142em motocyklist\u00f3w. \u0141\u0105cznie zgin\u0119\u0142o w nich 7 os\u00f3b, a 55 zosta\u0142o rannych. Jednym z najtragiczniejszych w tym roku dni na drogach by\u0142 1 lutego, kiedy to na drogach zgin\u0119\u0142o 15 os\u00f3b, w tym 5 motocyklist\u00f3w i 8 pieszych.", "\u201eTen przyk\u0142ad pokazuje, \u017ce kierowcy samochod\u00f3w nie s\u0105 przyzwyczajeni do tego, \u017ce na drogach mog\u0105 pojawi\u0107 si\u0119 motocykli\u015bci. S\u0105 prze\u015bwiadczeni, \u017ce sezon si\u0119 jeszcze nie rozpocz\u0105\u0142, wi\u0119c nie s\u0105 wyczulani na zagro\u017cenie, kt\u00f3re jest realne\u201d \u2013 powiedzia\u0142 podinsp. Rados\u0142aw Kobry\u015b. (PAP)", "Autor: Marcin Chomiuk", "mchom/ jann/"]}
{"url": "https://www.bankier.pl/moto/mniejsze-suv-y-traca-na-wartosci-najwiecej-6481/", "title": ["Mniejsze SUV-y trac\u0105 na warto\u015bci najwi\u0119cej"], "lead": ["Od 29 do nawet 40 tys. z\u0142 trac\u0105 w ci\u0105gu pi\u0119ciu lat najpopularniejsze miejskie SUV-y. Procentowo trac\u0105 znacznie wi\u0119cej ni\u017c wi\u0119ksze i dro\u017csze crossovery \u2013 wynika z raportu Instytutu Bada\u0144 Rynku Motoryzacyjnego Samar."], "text": ["Od 29 do nawet 40 tys. z\u0142 trac\u0105 w ci\u0105gu pi\u0119ciu lat najpopularniejsze miejskie SUV-y. Procentowo trac\u0105 znacznie wi\u0119cej ni\u017c wi\u0119ksze i dro\u017csze crossovery \u2013 wynika z raportu Instytutu Bada\u0144 Rynku Motoryzacyjnego Samar.", "W analizie wzi\u0119to pod uwag\u0119 warto\u015b\u0107 miejskich SUV-\u00f3w po pi\u0119ciu latach u\u017cytkowania i przejechaniu 75 tys. km oszacowan\u0105 przez firm\u0119 Info-Ekspert. Po spe\u0142nieniu tych warunk\u00f3w najmniej na warto\u015bci straci suzuki jimmy \u2013 \u015brednio 43,6 proc. Je\u015bli auto nie b\u0119dzie uszkodzone, to, bior\u0105c pod uwag\u0119 cen\u0119 bazow\u0105 nowego modelu (77 900 z\u0142), b\u0119dzie je mo\u017cna odsprzeda\u0107 o blisko 34 tys. z\u0142 taniej.", "Miejskie SUV-y trac\u0105ce najmniej na warto\u015bci", "\u0179r\u00f3d\u0142o: IBRM Samar na podstawie raportu Info-Expert", "W opinii analityk\u00f3w IBRM Samar na stosunkowo niewielk\u0105 utrat\u0119 na warto\u015bci modelu suzuki jimmy wp\u0142yw mog\u0105 mie\u0107 pog\u0142oski o wycofaniu auta z rynku europejskiego z uwagi na wysok\u0105 emisj\u0119 dwutlenku w\u0119gla.", "Mniej ni\u017c 50 proc. warto\u015bci w ci\u0105gu pi\u0119ciu lat strac\u0105 tak\u017ce nissan juke (45,7 proc.), skoda kamiq (46,2 proc.), volkswagen t-cross (47 proc.), jeep renegade (48 proc.), suzuki vitara (48,6 proc.), mazda cx-3 (48,7 proc.), fiat 500x (48,9 proc.), renault captur (49,5 proc.) i peugeot 2008 (49,9 proc.).", "To jednak peugeot 2008, przede wszystkim z uwagi na wysok\u0105 na tle segmentu cen\u0119 bazow\u0105 (79 900 z\u0142), obarczony jest najwi\u0119ksz\u0105 nominaln\u0105 strat\u0105 warto\u015bci. Po pi\u0119ciu latach auto, wed\u0142ug wylicze\u0144 firmy Info-Ekspert, b\u0119dzie warte o blisko 40 tys. z\u0142 mniej.", "Powy\u017cej 50 proc. warto\u015bci w analizowanym czasie straci m.in. debiutuj\u0105cy w ubieg\u0142ym roku w wersji miejskiego SUV-a ford puma (50,2 proc.). Jak z kolei zauwa\u017caj\u0105 eksperci IBRM Samar, dziwi\u0107 mo\u017ce niska warto\u015b\u0107 rezydualna hyundaia kony. Wi\u0119kszy z produkowanych przez korea\u0144ski koncern modeli \u2013 hyundai Tucson zosta\u0142 uznany za auto, kt\u00f3re traci najmniej na warto\u015bci \u2013 \u015brednio 34 proc.", "Mniej od miejskich SUV-\u00f3w trac\u0105 na warto\u015bci tak\u017ce inne crossovery: toyota rav4 (34,6 proc.), toyota c-hr (39,5 proc.), kia sportage (40,9 proc.) i nissan qashqai (41 proc.)."]}
{"url": "https://www.bankier.pl/moto/prawo-jazdy-w-smartfonie-juz-za-kilka-miesiecy-6488/", "title": ["Prawo jazdy w smartfonie ju\u017c za kilka miesi\u0119cy"], "lead": ["Za kilka miesi\u0119cy sko\u0144czy si\u0119 proces, dzi\u0119ki kt\u00f3remu mo\u017cliwe b\u0119dzie umieszczenie elektronicznej wersji prawa jazdy w smartfonie \u2013 powiedzia\u0142 we wtorek minister cyfryzacji Marek Zag\u00f3rski. Doda\u0142, \u017ce w aplikacji widoczna b\u0119dzie tak\u017ce ilo\u015b\u0107 punkt\u00f3w karnych kierowcy."], "text": ["Marek Zag\u00f3rski zwr\u00f3ci\u0142 uwag\u0119 w TOK FM, \u017ce wprowadzenie elektronicznej wersji prawa jazdy zale\u017cne jest od zniesienia ustawy, pozwalaj\u0105cej na karanie mandatem kierowc\u00f3w, kt\u00f3rzy nie maj\u0105 przy sobie dokumentu w fizycznej wersji.", "Wyja\u015bni\u0142, \u017ce \u201eokres procedowania tej ustawy wyd\u0142u\u017cy\u0142 si\u0119 ze wzgl\u0119du na zmian\u0119 kadencji (parlamentu)\u201d. Jak jednak doda\u0142, zosta\u0142a ona w ubieg\u0142ym tygodniu przej\u0119ta przez Komitet Sta\u0142y Rady Ministr\u00f3w.", "\u201eW zwi\u0105zku z tym (\u2026) nie podam dok\u0142adnej daty, ale to jest kilka miesi\u0119cy do czasu a\u017c mandaty zostan\u0105 zniesione, a nasza us\u0142uga udost\u0119pniona\u201d \u2013 poinformowa\u0142 Zag\u00f3rski. Powiedzia\u0142 r\u00f3wnie\u017c, \u017ce razem ze wprowadzeniem e-prawa jazdy, w aplikacji e-obywatel widoczna b\u0119dzie ilo\u015b\u0107 punkt\u00f3w karnych kierowcy.", "Platforma e-obywatel, na kt\u00f3rej dost\u0119pne b\u0119dzie e-prawo jazdy, umo\u017cliwia m.in. sk\u0142adanie online wniosk\u00f3w o dow\u00f3d, zg\u0142oszenie narodzin dziecka, czy te\u017c dost\u0119p do Internetowego Konta Pacjenta. \u017beby m\u00f3c korzysta\u0107 z us\u0142ug e-obywatel.pl, nale\u017cy posiada\u0107 Profil Zaufany. Aby taki za\u0142o\u017cy\u0107, mo\u017cna skorzysta\u0107 z bankowo\u015bci elektronicznej lub za\u0142o\u017cy\u0107 go online, a p\u00f3\u017aniej \u2013 w ci\u0105gu 14 dni \u2013 potwierdzi\u0107 odwiedzaj\u0105c jeden z Punkt\u00f3w Potwierdzaj\u0105cych (m.in. w urz\u0119dach skarbowych lub miejskich). (PAP)", "autor: Dorota Stelmaszczyk", "dst/ krap/"]}
{"url": "https://www.bankier.pl/moto/daimler-zwolni-15-tys-pracownikow-6500/", "title": ["Daimler zwolni 15 tys. pracownik\u00f3w"], "lead": ["Daimler zamierza zintensyfikowa\u0107 oszcz\u0119dno\u015bci i tym samym zwolni do 15 tys. pracownik\u00f3w, podaje Reuters, powo\u0142uj\u0105c si\u0119 na gazet\u0119 \u201e", "Handelsblatt", "\u201e."], "text": ["Daimler zamierza zintensyfikowa\u0107 oszcz\u0119dno\u015bci i tym samym zwolni do 15 tys. pracownik\u00f3w, podaje Reuters, powo\u0142uj\u0105c si\u0119 na gazet\u0119 \u201e", "\u201e.", ". W\u00f3wczas koncern poda\u0142 w o\u015bwiadczeniu, \u017ce przemys\u0142 motoryzacyjny jest w trakcie najwi\u0119kszej transformacji w swojej historii. Zwolnienia og\u0142oszone na koniec 2019 roku by\u0142y skutkiem potrzeby inwestowania w auta elektryczne.", "Gazeta \u201eHandelsblatt\u201d, powo\u0142uj\u0105c si\u0119 na \u017ar\u00f3d\u0142a z otoczenia firmy, poinformowa\u0142a, \u017ce wspomniana redukcja 10 tys. zostanie znacznie przekroczona.", "W ci\u0105gu najbli\u017cszych dni sp\u00f3\u0142ka na dorocznej konferencji prasowej ma og\u0142osi\u0107 plan powi\u0119kszenia oszcz\u0119dno\u015bci. Jak dot\u0105d rzecznik Daimlera odm\u00f3wi\u0142 komentarza dla agencji Reuters."]}
{"url": "https://www.bankier.pl/moto/ruszyla-akcja-smog-policja-skontroluje-emisje-spalin-6344/", "title": ["Ruszy\u0142a akcja \u201eSmog\u201d. Policja skontroluje emisj\u0119 spalin"], "lead": ["Rozpocz\u0119\u0142a si\u0119 pierwsza w tym roku akcja \u201eSmog\u201d, podczas kt\u00f3rej policjanci b\u0119d\u0105 prowadzi\u0107 kontrole emisji spalin \u2013 poinformowa\u0142o Biuro Ruchu Drogowego Komendy G\u0142\u00f3wnej Policji. W przypadku stwierdzenia narusze\u0144 norm ochrony \u015brodowiska policjanci maj\u0105 obowi\u0105zek zatrzymania dowodu rejestracyjnego."], "text": ["We wtorek na drogach w ca\u0142ej Polsce trwa policyjna \u201eSmog\u201d, podczas kt\u00f3rej funkcjonariusze opr\u00f3cz kontroli jako\u015bci spalin sprawdz\u0105 tak\u017ce og\u00f3lny stan techniczny pojazdu. Policjanci w pierwszej kolejno\u015bci b\u0119d\u0105 typowali auta, wobec kt\u00f3rych istnieje uzasadnione przypuszczenie, \u017ce naruszaj\u0105 wymagania ochrony \u015brodowiska. Jak podkre\u015bla Komenda G\u0142\u00f3wna Policji, patrole b\u0119d\u0105 zwraca\u0142y uwag\u0119 r\u00f3wnie\u017c na ka\u017cde zachowanie niezgodne z prawem.", "Policjanci podczas kontroli b\u0119d\u0105 wykorzystywa\u0107 dymomierze (u\u017cywane do pomiar\u00f3w jako\u015bci spalin w samochodach z silnikiem Diesla) i analizatory spalin (u\u017cywane w silnikach Diesla i w benzynowych). Policja dysponuje oko\u0142o setk\u0105 takich urz\u0105dze\u0144. Jak podkre\u015blaj\u0105 policjanci, funkcjonariusz mo\u017ce zatrzyma\u0107 dow\u00f3d rejestracyjny r\u00f3wnie\u017c wtedy, kiedy nie dysponuje urz\u0105dzeniem do pomiaru jako\u015bci spalin.", "W\u0142a\u015bciciel lub posiadacz pojazdu o z\u0142ym stanie technicznym mo\u017ce zosta\u0107 ukarany r\u00f3wnie\u017c mandatem do 500 z\u0142, nawet je\u015bli to nie on siedzia\u0142 za kierownic\u0105 podczas kontroli. Takiej samej kary nale\u017cy si\u0119 spodziewa\u0107 za brak wa\u017cnych bada\u0144 technicznych samochodu.", "Z danych przekazanych PAP przez Biuro Ruchu Drogowego Komendy G\u0142\u00f3wnej Policji wynika, \u017ce w 2018 roku w ramach 12 akcji policjanci skontrolowali ponad 276,3 tys. pojazd\u00f3w i wykryli ponad 2 tys. nieprawid\u0142owo\u015bci w zakresie emisji spalin; w zwi\u0105zku z naruszeniami przepis\u00f3w dotycz\u0105cych ochrony \u015brodowiska zatrzymano prawie 8 tys. dowod\u00f3w osobistych.", "W 2019 roku policjanci przeprowadzili natomiast prawie 291,6 tys. pojazd\u00f3w i wykryli ok. 3 tys. nieprawid\u0142owo\u015bci w zwi\u0105zku z emisj\u0105 spalin; w zwi\u0105zku z naruszeniami przepis\u00f3w dotycz\u0105cych ochrony \u015brodowiska zatrzymano ponad 13,5 tys. dowod\u00f3w rejestracyjnych. Najcz\u0119stsz\u0105 przyczyna narusze\u0144 by\u0142 wyciek p\u0142yn\u00f3w eksploatacyjnych.", "Z powodu smogu i powik\u0142a\u0144 wynikaj\u0105cych ze z\u0142ej jako\u015bci powietrza w Polsce umiera 45-50 tys. os\u00f3b rocznie. Najwi\u0119cej zanieczyszcze\u0144, w tym py\u0142\u00f3w zawieszonych PM2,5, PM10 i benzo(a)pirenu, emituj\u0105 sektor bytowo-komunalny i transport. (PAP)", "Autor: Marcin Chomiuk", "mchom/ robs/"]}
{"url": "https://www.bankier.pl/moto/doplaty-do-elektrykow-beda-o-polowe-nizsze-bo-samochody-potanialy-6346/", "title": ["Dop\u0142aty do \u201eelektryk\u00f3w\u201d b\u0119d\u0105 o po\u0142ow\u0119 ni\u017csze, bo samochody potania\u0142y"], "lead": ["18 750 z\u0142 zamiast planowanych pierwotnie 37 500 z\u0142 \u2013 tyle ma wynie\u015b\u0107 maksymalna dop\u0142ata do samochodu elektrycznego \u2013 donosi serwis wysokienapiecie.pl. Zmiany sprawi\u0105, \u017ce za \u201eelektryka\u201d trzeba b\u0119dzie zap\u0142aci\u0107 od 6 tys. do 18,7 tys. wi\u0119cej."], "text": ["18 750 z\u0142 zamiast planowanych pierwotnie 37 500 z\u0142 \u2013 tyle ma wynie\u015b\u0107 maksymalna dop\u0142ata do samochodu elektrycznego \u2013 donosi serwis wysokienapiecie.pl. Zmiany sprawi\u0105, \u017ce za \u201eelektryka\u201d trzeba b\u0119dzie zap\u0142aci\u0107 od 6 tys. do 18,7 tys. wi\u0119cej.", "Dop\u0142aty do aut elektrycznych mia\u0142y ruszy\u0107 pod koniec ubieg\u0142ego roku. Tak si\u0119 jednak nie sta\u0142o, poniewa\u017c urz\u0119dnicy za pi\u0119\u0107 dwunasta przypomnieli sobie, \u017ce ", ". Teraz okazuje si\u0119, \u017ce cho\u0107 podatku nie trzeba b\u0119dzie odprowadza\u0107, realne korzy\u015bci i tak b\u0119d\u0105 ni\u017csze, poniewa\u017c rz\u0105d planuje obni\u017cy\u0107 maksymalny limit dop\u0142at.", "Wed\u0142ug nowych wytycznych rz\u0105d mia\u0142by zwraca\u0107 30 proc. warto\u015bci auta, ale nie wi\u0119cej ni\u017c 20 tys. Jak podaje serwis wysokienapiecie.pl, maksymalna dop\u0142ata mia\u0142aby by\u0107 o po\u0142ow\u0119 ni\u017csza od pierwotnej i wynie\u015b\u0107 maksymalnie 18 750 z\u0142.", "Ceny aut elektrycznych w Polsce z uwzgl\u0119dnieniem dotacji", "\u0179r\u00f3d\u0142o: Bankier.pl na podstawie cennik\u00f3w producent\u00f3w (stan na 28.01.2020)", "Zdaniem ministra dzi\u0119ki ni\u017cszym dop\u0142atom b\u0119dzie mog\u0142o z nich skorzysta\u0107 wi\u0119cej os\u00f3b.", "\u2013 Trzeba te\u017c pami\u0119ta\u0107, \u017ce dotychczasowe limity ustalane by\u0142y w 2018 roku, gdy ceny aut elektrycznych na rynku by\u0142y sporo wy\u017csze \u2013 przyzna\u0142 w rozmowie z serwisem wysokienapiecie.pl Micha\u0142 Kurtyka.", "Pod koniec roku, gdy dotacje mia\u0142y wej\u015b\u0107 w \u017cycie, kilku producent\u00f3w obni\u017cy\u0142o ceny oferowanych przez siebie aut elektrycznych. Aby zmie\u015bci\u0107 si\u0119 w limicie 125 tys. z\u0142, ceny obni\u017cy\u0142 m.in. Nissan (model leaf) i Renault (model zoe).", "Je\u015bli 18 750 z\u0142 dop\u0142aty mia\u0142oby stanowi\u0107 30 proc. ceny auta, w\u00f3wczas cena katalogowa musia\u0142aby wynosi\u0107 62 500 z\u0142, a takich na polskim rynku nie ma.", "Ni\u017csze o po\u0142ow\u0119 dop\u0142aty do\u00a0\u201eelektryk\u00f3w\u201d, przy za\u0142o\u017ceniu, \u017ce producenci nie obni\u017c\u0105 cen, sprawi\u0105, \u017ce za samoch\u00f3d elektryczny spe\u0142niaj\u0105cy warunki dofinansowania trzeba b\u0119dzie zap\u0142aci\u0107 od 6 tys. (w przypadku skody citigo e) do 18 720 z\u0142 (w przypadku renault zoe i peugeota e-2080) wi\u0119cej ni\u017c wed\u0142ug wcze\u015bniejszych wylicze\u0144.", "Dla przyk\u0142adu, skoda citigo e (minimalna cena katalogowa podstawowej wersji to 81 900 z\u0142) b\u0119dzie mo\u017cna kupi\u0107 za 63 150 z\u0142, a nie jak wed\u0142ug pierwotnych za\u0142o\u017ce\u0144 za 57 330 z\u0142. Ponadto poni\u017cej 100 tys. z\u0142 b\u0119dzie mo\u017cna kupi\u0107 nie osiem, a pi\u0119\u0107 modeli \u201eelektryk\u00f3w\u201d. Dro\u017cszy b\u0119dzie nissan leaf, renault zoe i peugeot e-208."]}
{"url": "https://www.bankier.pl/moto/wysyp-awarii-samochodow-w-polsce-kilkanascie-tysiecy-aut-do-naprawy-6358/", "title": ["Wysyp awarii samochod\u00f3w w Polsce. Kilkana\u015bcie tysi\u0119cy aut do naprawy"], "lead": [], "text": ["Wadliwe samochody do Urz\u0119du Ochrony Konkurencji i Konsument\u00f3w zg\u0142osi\u0142y Peugeot, Citroen, Toyota, Honda, Mercedes, Ford, Kia i Opel. Do autoryzowanych serwis\u00f3w musi zg\u0142osi\u0107 si\u0119 16 805 w\u0142a\u015bcicieli wadliwych aut.", "Najwi\u0119cej pojazd\u00f3w do UOKiK zg\u0142osi\u0142 Peugeot. Awarie wykryto w 6322 egzemplarzach modeli traveller i expert 4.", "W ponad po\u0142owie aut (3299 egzemplarzy) mo\u017ce doj\u015b\u0107 do uszkodzenia przewod\u00f3w paliwowych zamontowanych pod podwoziem. W\u0142a\u015bciciele wadliwych pojazd\u00f3w otrzymaj\u0105 wezwania do autoryzowanych serwis\u00f3w, gdzie zostan\u0105 zamontowane dodatkowe os\u0142ony na przewody, a w razie konieczno\u015bci serwisanci wymieni\u0105 same przewody.", "W pozosta\u0142ych zg\u0142oszonych do UOKiK peugeotach wadliwe okaza\u0142y si\u0119 \u015bruby mocuj\u0105ce pasy bezpiecze\u0144stwa, kt\u00f3re mog\u0142y zosta\u0107 niew\u0142a\u015bciwie dokr\u0119cone, a tak\u017ce tylne przewody hamulcowe i zaciski tylnych hamulc\u00f3w, co z kolei mo\u017ce doprowadzi\u0107 do wyd\u0142u\u017cenia drogi hamowania.", "Mo\u017cliwo\u015b\u0107 wyst\u0105pienia awarii w wyprodukowanych przez siebie samochodach wykry\u0142 tak\u017ce Citroen. Do usterek mo\u017ce doj\u015b\u0107 w 4292 egzemplarzach modeli spacetourer i jumpy iv. Uszkodzeniu mog\u0105 ulec tylnie zaciski hamulc\u00f3w, przewody hamulcowe, \u015bruby mocuj\u0105ce pasy bezpiecze\u0144stwa. Nieprawid\u0142owo funkcjonuj\u0105ce cz\u0119\u015bci zostan\u0105 sprawdzone i naprawione, a w razie konieczno\u015bci tak\u017ce wymienione w ASO Citroena.", "Usterki wykry\u0142a tak\u017ce Toyota. Wadliwe okaza\u0142y si\u0119 starsze modele yaris, celica, rav4, starlet i tercel (paseo) wyprodukowane w Japonii pomi\u0119dzy 5 czerwca 1997 r. a 31 sierpnia 1999 r. Materia\u0142 pirotechniczny u\u017cyty w nape\u0142niaczach poduszki powietrznej kierowcy mo\u017ce z biegiem czasu poch\u0142ania\u0107 wilgo\u0107, co mo\u017ce doprowadzi\u0107 do zbyt wolnego nape\u0142nienia poduszki w razie zderzenia, a nawet rozerwania obudowy nape\u0142niacza.", "Mo\u017cliwo\u015b\u0107 wyst\u0105pienia usterki wykryto w 1833 pojazdach, kt\u00f3rych w\u0142a\u015bciciele otrzymaj\u0105 wezwania do autoryzowanych stacji obs\u0142ugi, gdzie nape\u0142niacze poduszek zostan\u0105 wymienione.", "Toyota wykry\u0142a wady poduszek powietrznych tak\u017ce w nowszych modelach avensis i verso wyprodukowanych w Turcji i Wielkiej Brytanii pomi\u0119dzy 2010 a 2016 rokiem. To 294 samochody wyposa\u017cone w boczne poduszki powietrza umieszczone w przednich fotelach. Ze wzgl\u0119du na nieprawid\u0142owy proces wykrywania b\u0142\u0119d\u00f3w podczas produkcji aktywatora w niekt\u00f3rych z nich proporcje sk\u0142adnik\u00f3w materia\u0142u odpowiedzialnego za zap\u0142on mog\u0105 by\u0107 nieprawid\u0142owe. Je\u015bli taka sytuacja wyst\u0105pi, boczna poduszka powietrza podczas zderzenia mo\u017ce nie zosta\u0107 nape\u0142niona.", "Wadliwe poduszki powietrzne zostan\u0105 bezp\u0142atnie wymienione w ASO Toyoty.", "Cztery modele do UOKiK zg\u0142osi\u0142a Honda. Wady wykryto w modelach civic (rok modelowy 2015-2016), civic tourer (rok modelowy 2016-2017), cr-v (rok modelowy 2015-2018) i hr-v (rok modelowy 2016-2018), kt\u00f3re zosta\u0142y wyprodukowane w Wielkiej Brytanii i Meksyku.", "W autach stwierdzono wyst\u0119puj\u0105ce w pewnych warunkach osadzanie si\u0119 siarki wewn\u0105trz katalizatora podczas powtarzaj\u0105cego si\u0119 przyspieszania i hamowania silnikiem. Osadzanie si\u0119 siarki mo\u017ce powodowa\u0107 obni\u017cenie wydajno\u015bci redukcji tlenk\u00f3w azotu, co z kolei wp\u0142ynie na przekraczanie dopuszczalnego poziomu emisji spalin. Problem dotyczy 2122 aut z silnikami diesla.", "Bezp\u0142atna naprawa odb\u0119dzie si\u0119 w autoryzowanych serwisach Hondy.", "Nieprawid\u0142owe dzia\u0142anie kamery w modelach sorento wykry\u0142a Kia. Problem dotyczy aut wyprodukowanych w Korei Po\u0142udniowej. Z powodu b\u0142\u0119du oprogramowania kamera wielofunkcyjna mo\u017ce nie komunikowa\u0107 okre\u015blonych warunk\u00f3w jazdy. B\u0142\u0105d ten mo\u017ce z kolei spowodowa\u0107, \u017ce system wspomagania unikania kolizji z przodu (FCA) nie zidentyfikuje pieszych przed pojazdem.", "Na polskim rynku kampani\u0105 naprawcz\u0105 zosta\u0142o obj\u0119tych 516 pojazd\u00f3w.", "W\u0142a\u015bciciele wadliwych samochod\u00f3w zostan\u0105 wezwani do ASO, gdzie oprogramowanie kamery zostanie zaktualizowane.", "Usterki w ponad 2000 samochod\u00f3w wykry\u0142 Mercedes. To m.in. 682 egzemplarze vito wyposa\u017cone w dodatkowy akumulator pod fotelem pasa\u017cera. Urz\u0105dzenia mog\u0142y by\u0107 dostarczane bez pokrywy skrzyni fotela. Niezgodne z przepisami wykorzystywanie otwartej skrzyni fotela jako schowka mo\u017ce doprowadzi\u0107 do zwarcia, je\u015bli przedmiot w\u0142o\u017cony do \u015brodka b\u0119dzie przewodnikiem pr\u0105du, co z kolei mo\u017ce doprowadzi\u0107 do po\u017caru.", "Mercedes wykry\u0142 usterki tak\u017ce w modelach sprinter (typ 907/910). W pojazdach spoina spawalnicza na regulatorze wysoko\u015bci fotela nie zosta\u0142a wykonana zgodnie ze specyfikacj\u0105. W konsekwencji spaw mo\u017ce p\u0119kn\u0105\u0107 i obni\u017cy\u0107 fotel pasa\u017cera. W modelach sprinter (typ 910) mo\u017ce tak\u017ce doj\u015b\u0107 do p\u0119kni\u0119cia resoru tylnej osi.", "\nWadliwe okaza\u0142y si\u0119 tak\u017ce modele osobowe (a-klasa, cla, b-klasa, glc i eqc). W razie wypadku i aktywacji poduszki powietrznej ta mo\u017ce oddzieli\u0107 si\u0119 od p\u0142yty podstawowej i wpa\u015b\u0107 z wysok\u0105 pr\u0119dko\u015bci\u0105 do wn\u0119trza pojazdu.", "Uszkodzone cz\u0119\u015bci zostan\u0105 wymienione w ASO Mercedesa. O konieczno\u015bci zg\u0142oszenia si\u0119 do serwisu w\u0142a\u015bciciele zostan\u0105 poinformowani listownie.", "Ameryka\u0144ski koncern wykry\u0142 wady w modelach fiesta, focus i cmax z roku modelowego 2019. W fiestach wyprodukowanych w Kolonii i Niehl w Niemczech pomi\u0119dzy 15 maja a 17 czerwca 2019 r. problemem okaza\u0142a si\u0119 kolumna kierownicza, kt\u00f3ra mog\u0142a zosta\u0107 zamontowana niezgodnie ze specyfikacj\u0105. Fakt ten mo\u017ce powodowa\u0107 grzechotanie, a nawet przerywane dzia\u0142anie wspomagania kierownicy, potencjalnie prowadz\u0105c do jego ca\u0142kowitej utraty.", "Z kolei w modelach focus i cmax wyprodukowanych w Saarlouis pomi\u0119dzy 7 maja a 11 czerwca 2019 r. mo\u017ce dochodzi\u0107 do przerywania po\u0142\u0105czenia na stykach skrzynki PDB. Jak t\u0142umaczy producent, wada mo\u017ce wp\u0142ywa\u0107 na nieprawid\u0142owe dzia\u0142anie wiele uk\u0142ad\u00f3w pojazdu.", "Do autoryzowanych stacji obs\u0142ugi powinni zg\u0142osi\u0107 si\u0119 tak\u017ce w\u0142a\u015bciciele opli vivaro c i zafira life my 2020, kt\u00f3re zosta\u0142y wyprodukowane w Wielkiej Brytanii i Francji. Przewody paliwowe mog\u0105 si\u0119 przeciera\u0107, czego konsekwencj\u0105 mog\u0105 by\u0107 wycieki paliwa. Na polskim rynku kampani\u0105 naprawcz\u0105 zosta\u0142o obj\u0119tych 135 pojazd\u00f3w.", "O mo\u017cliwo\u015bci wyst\u0105pienia usterki w\u0142a\u015bciciele wadliwych modeli zostan\u0105 poinformowani listami poleconymi."]}
{"url": "https://www.bankier.pl/moto/sytuacja-jest-tragiczna-nissan-zwolni-4300-pracownikow-6357/", "title": ["Nissan zwolni 4300 pracownik\u00f3w. \u201eSytuacja jest tragiczna\u201d"], "lead": ["Nissan planuje ci\u0119cia 4300 etat\u00f3w pracownik\u00f3w umys\u0142owych i zamkni\u0119cie dw\u00f3ch zak\u0142ad\u00f3w produkcyjnych \u2013 ", "dowiedzia\u0142 si\u0119 Reuters", ". Dzia\u0142ania te zostan\u0105 podj\u0119te, aby przeprowadzi\u0107 plan naprawczy i zgromadzi\u0107 wi\u0119cej oszcz\u0119dno\u015bci."], "text": ["Nissan planuje ci\u0119cia 4300 etat\u00f3w pracownik\u00f3w umys\u0142owych i zamkni\u0119cie dw\u00f3ch zak\u0142ad\u00f3w produkcyjnych \u2013 ", ". Dzia\u0142ania te zostan\u0105 podj\u0119te, aby przeprowadzi\u0107 plan naprawczy i zgromadzi\u0107 wi\u0119cej oszcz\u0119dno\u015bci.", "\u201eSytuacja jest tragiczna. Trzeba to zrobi\u0107 lub zgin\u0105\u0107\u201d \u2013 powiedzia\u0142a agencji Reuters osoba z otoczenia zarz\u0105du firmy. Inne \u017ar\u00f3d\u0142a poda\u0142y, \u017ce planowane ci\u0119cia by\u0142y przedstawione zarz\u0105dowi ju\u017c w listopadzie oraz zosta\u0142y zatwierdzone.", "Pod rz\u0105dami poprzedniego prezesa Nissana postawiono na nowe modele i zdecydowano si\u0119 na takie rynki jak Indie, Rosja czy Azja Po\u0142udniowo-Wschodnia. Obecnie nowe samochody nie osi\u0105gaj\u0105 cel\u00f3w sprzeda\u017cowych, a kierownictwo w Jokohamie jest zdania, \u017ce 40 proc. zdolno\u015bci produkcyjnej jest niewykorzystane lub niedostatecznie wykorzystane.", "W lipcu Nissan przekaza\u0142 informacj\u0119, \u017ce zmniejszy zatrudnienie o 12,5 tys. miejsc pracy z 14 lokalizacji na \u015bwiecie. Zakres modeli mia\u0142 r\u00f3wnie\u017c zosta\u0107 ograniczony o 10 proc. W\u00f3wczas, jak podaje Reuters, Nissan rozwa\u017ca\u0142 zamkni\u0119cie jednej linii produkcyjnej w ka\u017cdym zak\u0142adzie, teraz mowa o zamkni\u0119ciu dw\u00f3ch fabryk na sta\u0142e opr\u00f3cz redukcji etat\u00f3w w 14 lokalizacjach."]}
{"url": "https://www.bankier.pl/moto/vozilla-wyprzedaje-elektryki-do-kupienia-ponad-sto-aut-6367/", "title": ["Vozilla wyprzedaje \u201eelektryki\u201d. Do kupienia ponad sto aut"], "lead": ["Po\u0142owa z 240 aut Vozilli \u2013 wroc\u0142awskiej wypo\u017cyczalni samochod\u00f3w elektrycznych \u2013 zostanie wystawiona na sprzeda\u017c. Do kupienia b\u0119d\u0105 modele nissan leaf i renault zoe \u2013 poinformowa\u0142a ", "\u201eGazeta Wroc\u0142awska\u201d", "."], "text": ["Po\u0142owa z 240 aut Vozilli \u2013 wroc\u0142awskiej wypo\u017cyczalni samochod\u00f3w elektrycznych \u2013 zostanie wystawiona na sprzeda\u017c. Do kupienia b\u0119d\u0105 modele nissan leaf i renault zoe \u2013 poinformowa\u0142a ", ".", " W\u00f3wczas po\u0142owa z u\u017cywanych przez wypo\u017cyczalni\u0119 samochod\u00f3w trafi do sprzeda\u017cy. Pozosta\u0142e wr\u00f3c\u0105 do firm, kt\u00f3re je leasingowa\u0142y.", "Ch\u0119tni na zakup samochodu mog\u0105 zapisywa\u0107 si\u0119 w Biurze Obs\u0142ugi Klienta Vozilli przy ul. Kochanowskiego we Wroc\u0142awiu. Dok\u0142adna liczba aut, kt\u00f3ra trafi pod m\u0142otek, b\u0119dzie znana pod koniec kwietnia. W\u00f3wczas oszacowana zostanie tak\u017ce ich warto\u015b\u0107, a na tej podstawie cena ka\u017cdego auta, kt\u00f3ra b\u0119dzie uzale\u017cniona od przebiegu i stanu technicznego. \u015aredni przebieg samochodu to 17 tys. km.", "U\u017cywane nissany leaf o podobnym przebiegu wyceniane s\u0105 \u015brednio od 40 do 70 tys. z\u0142. Renault zoe o przebiegu ok. 20 tys. km mo\u017cna z kolei znale\u017a\u0107 za ok. 70 tys. z\u0142. Nowe auta wyceniane s\u0105 odpowiednio na 118 tys. z\u0142 i 124,9 tys. z\u0142. Po wprowadzeniu dop\u0142at do \u201eelektryk\u00f3w\u201d ceny, w zale\u017cno\u015bci od limitu dotacji, mog\u0105 by\u0107 jednak od 18 do 37 tys. ni\u017csze.", "Pomimo niewielkiego przebiegu stan techniczny \u201eelektryk\u00f3w\u201d oferowanych przez Vozill\u0119 mo\u017ce by\u0107 jednak znacznie gorszy. Wed\u0142ug wylicze\u0144 operatora ka\u017cdy z samochod\u00f3w by\u0142 wypo\u017cyczany \u015brednio 1100 razy, a auta by\u0142y u\u017cywane w r\u00f3\u017cny spos\u00f3b i przez kierowc\u00f3w z r\u00f3\u017cnym do\u015bwiadczeniem.", "MSWE Vozilla ruszy\u0142a we Wroc\u0142awiu jesieni\u0105 2017 r. W po\u0142owie stycznia pomi\u0119dzy miastem a operatorem \u2013 sp\u00f3\u0142k\u0105 Enigma Systemy Ochrony Informacji \u2013 zosta\u0142 podpisany aneks, na podstawie kt\u00f3rego wypo\u017cyczalnia zako\u0144czy swoj\u0105 dzia\u0142alno\u015b\u0107 30 kwietnia."]}
{"url": "https://www.bankier.pl/moto/dotacje-na-zakup-samochodow-elektrycznych-zwolnione-z-podatku-6372/", "title": ["Dotacje na zakup samochod\u00f3w elektrycznych zwolnione z podatku"], "lead": ["Prezydent Andrzej Duda podpisa\u0142 ustaw\u0119 przewiduj\u0105c\u0105 zwolnienie z podatku dotacji na zakup samochod\u00f3w elektrycznych \u2013 poinformowa\u0142a w \u015brod\u0119 Kancelaria Prezydenta RP."], "text": ["Jak poda\u0142a Kancelaria, celem ustawy jest wprowadzenie do polskiego systemu podatkowego zwolnie\u0144 z podatk\u00f3w dochodowych dotycz\u0105cych \u015bwiadcze\u0144, w szczeg\u00f3lno\u015bci dotacji oraz kwot umorzonych po\u017cyczek, otrzymanych ze \u015brodk\u00f3w Funduszu Niskoemisyjnego Transportu.", "Wed\u0142ug autor\u00f3w noweli nowe przepisy b\u0119d\u0105 mie\u0107 korzystny wp\u0142yw na dzia\u0142alno\u015b\u0107 mikro-, ma\u0142ych i \u015brednich przedsi\u0119biorstw dzia\u0142aj\u0105cych w obszarze m.in. us\u0142ug publicznego transportu zbiorowego, innowacji oraz sektora motoryzacji. Zwolnienie z podatku przyczyni si\u0119 do zwi\u0119kszenia zainteresowania wsparciem ze \u015brodk\u00f3w Funduszu.", "Fundusz Niskoemisyjnego Transportu, z kt\u00f3rego b\u0119d\u0105 wyp\u0142acane \u015brodki, powsta\u0142 w lipcu 2018 r. Jest on dedykowany niskoemisyjnemu transportowi oraz paliwom alternatywnym. Zasilany jest m.in. z tzw. op\u0142aty emisyjnej doliczanej do benzyn i oleju nap\u0119dowego.", "Rozporz\u0105dzenie ministra energii z listopada ub. roku zak\u0142ada, \u017ce przypadku pojazdu elektrycznego maksymalna wysoko\u015b\u0107 wsparcia dla osoby nieprowadz\u0105cej dzia\u0142alno\u015bci gospodarczej wynosi 30 proc. ceny nabycia, lecz nie wi\u0119cej ni\u017c 37,5 tys. z\u0142. Dotacja mo\u017ce by\u0107 udzielona, je\u015bli cena nabycia takiego pojazdu nie przekracza 125 tys. z\u0142. Dotacj\u0119 mo\u017cna otrzyma\u0107 r\u00f3wnie\u017c na zakup pojazd\u00f3w nap\u0119dzanych wodorem. W tym przypadku wysoko\u015b\u0107 wsparcia wynosi 30 proc. ceny zakupu takiego pojazdu, jednak nie wi\u0119cej ni\u017c 90 tys. z\u0142. Maksymalna cena zakupu takiego pojazdu to 300 tys. z\u0142.", "Ustawa wchodzi w \u017cycie po up\u0142ywie 14 dni od dnia og\u0142oszenia.", "autorka: Longina Grzeg\u00f3rska-Szpyt"]}
{"url": "https://www.bankier.pl/moto/wiceminister-potwierdza-ze-doplaty-do-e-aut-beda-nizsze-kilkadziesiat-tysiecy-zlotych-to-zbyt-duzo-6376/", "title": ["Wiceminister potwierdza, \u017ce dop\u0142aty do e-aut b\u0119d\u0105 ni\u017csze. \u201eKilkadziesi\u0105t tysi\u0119cy z\u0142otych to zbyt du\u017co\u201d"], "lead": ["Dop\u0142aty do zakupu e-aut z Funduszu Niskoemisyjnego Transportu b\u0119d\u0105 mniejsze, by jak najwi\u0119cej beneficjent\u00f3w z nich skorzysta\u0142o \u2013 powiedzia\u0142 w \u015brod\u0119 wiceminister klimatu Ireneusz Zyska. Oceni\u0142, \u017ce poziom kilkunastu lub kilkudziesi\u0119ciu tys. z\u0142 dop\u0142aty do e-auta jest zbyt wysoki."], "text": ["Zyska powiedzia\u0142, \u017ce po powo\u0142aniu Micha\u0142a Kurtyki na ministra klimatu, zosta\u0142a dokonana inwentaryzacja programu dotycz\u0105cego m. in. dop\u0142at do elektryk\u00f3w z Funduszu Niskoemisyjnego Transportu. Jak m\u00f3wi\u0142, decyzja o nowej wysoko\u015bci dop\u0142aty nie mo\u017ce by\u0107 \u201earbitralna i za\u0142o\u017cona z g\u00f3ry\u201d i musi wynika\u0107 z analizy rynku, kt\u00f3ra \u2013 jak doda\u0142 \u2013 \u201ew tej chwili jest dokonywana\u201d. Zaznaczy\u0142, \u017ce wysoko\u015b\u0107 dop\u0142aty musi by\u0107 ustalona na takim poziomie, by \u201eobiektywnie\u201d dawa\u0107 szanse jak najwi\u0119kszego wsparcia.", "\u201eTa kwota (dop\u0142aty -PAP) b\u0119dzie na ni\u017cszym poziomie ni\u017c wcze\u015bniej zaawizowana, ale nie mog\u0119 jeszcze powiedzie\u0107 jaka dok\u0142adnie\u201d \u2013 poinformowa\u0142 wiceminister klimatu.", "\u201eChcemy wspiera\u0107 elektromobilno\u015b\u0107, ale poziom kilkunastu czy kilkudziesi\u0119ciu poziom tysi\u0119cy z\u0142 dop\u0142aty do auta elektrycznego jest za wysoki\u201d \u2013 oceni\u0142.", "Jak wyja\u015bni\u0142, resort klimatu stara si\u0119 tak wywa\u017cy\u0107 wysoko\u015b\u0107, by mia\u0142a ona \u2013 jak powiedzia\u0142 Zyska \u2013 \u201eumocowanie, jakie\u015b +ratio legis+ w kontek\u015bcie ca\u0142ej polityki rz\u0105du w obszarze spo\u0142ecznym, inwestycyjnym i technologicznym\u201d.", "Zyska oceni\u0142, \u017ce \u201eje\u015bli zostanie zaburzona pewna r\u00f3wnowaga, kto\u015b powie, \u017ce z jednej strony rz\u0105d wspiera w programach spo\u0142ecznych osoby wymagaj\u0105ce wsparcia, ale jednocze\u015bnie nier\u00f3wnomiernie dotuje +zabawki dla ludzi zamo\u017cnych+\u201d.", "Fundusz Niskoemisyjnego Transportu, z kt\u00f3rego maj\u0105 by\u0107 wyp\u0142acane \u015brodki, powsta\u0142 w lipcu 2018 r. Jest on dedykowany niskoemisyjnemu transportowi oraz paliwom alternatywnym. Zasilany jest m.in. z tzw. op\u0142aty emisyjnej doliczanej do benzyn i oleju nap\u0119dowego. FNT na pocz\u0105tku 2020 r. dysponowa\u0142 320 mln z\u0142, na koniec jego stan ma wynosi\u0107 380 mln z\u0142, a wydatki na realizacj\u0119 zada\u0144 to 313 mln z\u0142.", "Zgodnie z rozporz\u0105dzeniem wydanym w 2019 roku przez ministra energii dofinansowanie wynie\u015b\u0107 mia\u0142o 30 proc. ceny zakupu elektryka, jednak nie wi\u0119cej ni\u017c 37,5 tys. z\u0142, a cena samochodu nie mo\u017ce przekroczy\u0107 125 tys. z\u0142.", "Po og\u0142oszeniu naboru wniosk\u00f3w przez Narodowy Fundusz Ochrony \u015arodowiska i Gospodarki Wodnej, b\u0119dzie mo\u017cna podpisa\u0107 umow\u0119 zakupu auta.", "Wiceministra Ireneusz Zyska, \u017ce nab\u00f3r wniosk\u00f3w o dofinansowanie zakupu e-aut ruszy w lutym. (PAP)", "autorka: Longina Grzeg\u00f3rska-Szpyt", "lgs/ drag/"]}
{"url": "https://www.bankier.pl/moto/gajadhur-fotoradary-musza-byc-skuteczniejsze-i-jest-duza-szansa-ze-beda-6380/", "title": ["Gajadhur: Fotoradary musz\u0105 by\u0107 skuteczniejsze. I jest du\u017ca szansa, \u017ce b\u0119d\u0105"], "lead": [], "text": ["Gajadhur, pytany o projektowane przepisy maj\u0105ce zmieni\u0107 procedur\u0119 mandatow\u0105 w przypadku fotoradar\u00f3w, przypomnia\u0142, \u017ce projekt \u201ejest obecnie analizowany\u201d i chodzi o \u201emo\u017cliwo\u015b\u0107 zastosowania w okre\u015blonych przypadkach procedury administracyjnej\u201d. \u201eBy\u0107 mo\u017ce rozwi\u0105zaniem by\u0142oby np. na\u0142o\u017cenie kary na w\u0142a\u015bciciela pojazdu, kt\u00f3ry pr\u00f3buje unikn\u0105\u0107 odpowiedzialno\u015bci za pope\u0142nione i zarejestrowane naruszenie? Wzorujemy si\u0119 na rozwi\u0105zaniach stosowanych w krajach Europy Zachodniej. S\u0105 one skuteczne\u201d \u2013 podkre\u015bli\u0142.", "Na uwag\u0119 dziennikarza, \u017ce kara administracyjna musia\u0142aby by\u0107 wyra\u017anie wy\u017csza ni\u017c tradycyjny mandat, bo z ni\u0105 nie wi\u0105za\u0142yby si\u0119 punkty karne, GITD odpar\u0142, \u017ce element ten wci\u0105\u017c podlega analizie. \u201eFinalnie jednak ustawa trafi pod obrady Sejmu. Najwa\u017cniejsze, \u017ce jest ponadpartyjna zgoda dla zmiany przepis\u00f3w\u201d \u2013 stwierdzi\u0142.", "Gajadhur wyrazi\u0142 nadziej\u0119, \u017ce \u201eprace p\u00f3jd\u0105 sprawnie i zmiany zostan\u0105 szybko przeprocedowane\u201d. \u201eOsoby, kt\u00f3re nie przestrzegaj\u0105 przepis\u00f3w ruchu drogowego, trzeba jak najszybciej zdyscyplinowa\u0107. Tych os\u00f3b jest wci\u0105\u017c zbyt wiele. Rejestrujemy niepokoj\u0105co wysokie przekroczenia pr\u0119dko\u015bci\u201d \u2013 zwr\u00f3ci\u0142 uwag\u0119.", "Dopytywany o dalszy plan rozbudowy systemu fotoradar\u00f3w GITD poinformowa\u0142, \u017ce w II kwartale planowane jest rozpocz\u0119cie post\u0119powania przetargowego na zakup 39 urz\u0105dze\u0144 do odcinkowego pomiaru pr\u0119dko\u015bci i 11 pojazd\u00f3w wyposa\u017conych w urz\u0105dzenia rejestruj\u0105ce. \u201eW III kwartale planowane jest rozpocz\u0119cie post\u0119powa\u0144 na zakup 30 urz\u0105dze\u0144 do monitorowania wjazdu na skrzy\u017cowanie na czerwonym \u015bwietle. W ostatnim kwartale prowadzone b\u0119d\u0105 prace zwi\u0105zane z zakupem 247 fotoradar\u00f3w stacjonarnych, kt\u00f3re zast\u0105pi\u0105 najstarsze obecnie u\u017cywane\u201d \u2013 m\u00f3wi\u0142.(PAP)", "dap/ mark/"]}
{"url": "https://www.bankier.pl/moto/nowa-auta-coraz-mocniejsze-choc-silniki-maleja-6382/", "title": ["Nowe auta coraz mocniejsze, cho\u0107 silniki malej\u0105"], "lead": ["Producenci w 2019 r. oferowali w Polsce dwukrotnie mocniejsze samochody ni\u017c dwie dekady temu \u2013 wynika z analizy Instytutu Bada\u0144 Rynku Motoryzacyjnego Samar."], "text": ["Producenci w 2019 r. oferowali w Polsce dwukrotnie mocniejsze samochody ni\u017c dwie dekady temu \u2013 wynika z analizy Instytutu Bada\u0144 Rynku Motoryzacyjnego Samar.", "W 2019 r. \u015brednia moc silnika w nowych samochodach dost\u0119pnych na polskim rynku wynios\u0142a 140 KM i by\u0142a o 70 KM wy\u017csza ni\u017c w 1998 r. Najs\u0142abszy, 60-konny silnik oferowa\u0142a Skoda w modelu citigo. Autem z najmocniejszym dost\u0119pnym na rynku silnikiem by\u0142o ferrari 812 gts. Dwunastocylindrowy silnik gwarantowa\u0142 o pojemno\u015bci 6,5 l gwarantowa\u0142 800 KM mocy.", "Wzrost mocy silnik\u00f3w w nowych autach (1998-2019)", "\u0179r\u00f3d\u0142o: IBRM Samar", "Dla por\u00f3wnania, w 1998 r., do kt\u00f3rego odnosi si\u0119 analiza, najs\u0142abszym oferowanym modelem na rynku by\u0142 fiat 126p wyposa\u017cony w silnik o mocy 24 KM. Najmocniejszy silnik zamontowano z kolei w bmw m5 (model e39). Dysponowa\u0142 400 KM mocy.", "W ostatnich dziesi\u0119ciu latach, wed\u0142ug wylicze\u0144 IBRM Samar, \u015brednia moc silnik\u00f3w montowanych w autach sprzedawanych w Polsce ros\u0142a przeci\u0119tnie o 3 KM rocznie. Co ciekawe, wzrost mia\u0142 miejsce przy jednoczesnym spadku pojemno\u015bci silnik\u00f3w. W 2009 r. silnik spalinowy mia\u0142 przeci\u0119tnie 111 KM mocy i 1,62 l pojemno\u015bci. W 2019 r. proporcje wynios\u0142y odpowiednio 140 KM i 1,57 l.", "\n", "\n\u015arednia pojemno\u015b\u0107 silnika w 1998 r. wynosi\u0142a 1,29 l. Jak zauwa\u017caj\u0105 analitycy IBRM Samar, na nisk\u0105 \u015bredni\u0105 pojemno\u015b\u0107 silnik\u00f3w aut wp\u0142yw mia\u0142y zw\u0142aszcza popularne w\u00f3wczas modele: fiat seicento i daewoo matiz.", "W por\u00f3wnaniu z 1998 r. producenci najbardziej, bo a\u017c dwukrotnie wzmocnili silniki najmniejszych aut z segmentu A \u2013 z 35,2 KM do 70,6 KM. Najmniejszy wzrost mocy, \u015brednio o jedn\u0105 czwart\u0105, odnotowano z kolei w nieco wi\u0119kszych autach nale\u017c\u0105cych do segmentu B oraz w najmocniejszych autach klasy premium (segment e i f)."]}
{"url": "https://www.bankier.pl/moto/kilometrowka-dla-pracownikow-bedzie-wyzsza-poslowie-pisza-do-ministra-6390/", "title": ["Kilometr\u00f3wka dla pracownik\u00f3w b\u0119dzie wy\u017csza? Pos\u0142owie pisz\u0105 do ministra"], "lead": ["Ministerstwo Infrastruktury analizuje mo\u017cliwo\u015b\u0107 podniesienia stawek tzw. kilometr\u00f3wki dla pracownik\u00f3w wykorzystuj\u0105cych s\u0142u\u017cbowo swoje prywatne samochody. To odpowied\u017a na interpelacj\u0119 w tej sprawie \u2013 informuje Instytut Bada\u0144 Rynku Motoryzacyjnego Samar."], "text": ["Ministerstwo Infrastruktury analizuje mo\u017cliwo\u015b\u0107 podniesienia stawek tzw. kilometr\u00f3wki dla pracownik\u00f3w wykorzystuj\u0105cych s\u0142u\u017cbowo swoje prywatne samochody. To odpowied\u017a na interpelacj\u0119 w tej sprawie \u2013 informuje Instytut Bada\u0144 Rynku Motoryzacyjnego Samar.", "Obecne stawki tzw. kilometr\u00f3wek dla pracownik\u00f3w u\u017cywaj\u0105cych do cel\u00f3w s\u0142u\u017cbowych prywatnych samochod\u00f3w po raz ostatni by\u0142y nowelizowane w 2007 r. Od tego czasu pracodawca mo\u017ce zap\u0142aci\u0107 pracownikowi maksymalnie:", "W interpelacji dotycz\u0105cej podwy\u017cki maksymalnych stawek pose\u0142 Krzysztof Paszyk z Polskiego Stronnictwa Ludowego argumentuje, \u017ce w ci\u0105gu ostatnich 12 lat koszty eksploatacji samochod\u00f3w znacz\u0105co wzros\u0142y, a brak waloryzacji stawek \u201ebudzi zrozumia\u0142y sprzeciw ze strony kierowc\u00f3w\u201d.", "\u2013 Obecnie, po ponad dekadzie od poprzedniej aktualizacji stawek kilometr\u00f3wek, z ca\u0142\u0105 pewno\u015bci\u0105 nie rekompensuj\u0105 one koszt\u00f3w ponoszonych przez pracownik\u00f3w na rzecz utrzymania pojazd\u00f3w \u2013 czytamy w interpelacji.", "Przedstawiciele Ministerstwa Infrastruktury nie obiecuj\u0105 podwy\u017cek, ale maj\u0105 przyjrze\u0107 si\u0119 sprawie i przeanalizowa\u0107 mo\u017cliwo\u015bci i ewentualne koszty podwy\u017cszenia stawek.", "\u2013 Maj\u0105c na uwadze, \u017ce regulacje prawne dotycz\u0105ce tzw. kilometr\u00f3wek b\u0119d\u0105 skutkowa\u0142y wp\u0142ywem na sektor finans\u00f3w publicznych oraz na gospodark\u0119, przygotowanie propozycji rozwi\u0105za\u0144 wymaga przeprowadzenia dodatkowych analiz z Ministerstwem Finans\u00f3w oraz Ministerstwem Rodziny, Pracy i Polityki Spo\u0142ecznej \u2013 m\u00f3wi cytowany przez IBRM Samar Rafa\u0142 Weber, sekretarz stanu w Ministerstwie Infrastruktury. Jak dodaje, wyniki analizy b\u0119d\u0105 podstaw\u0105 do tego, aby Ministerstwo zaj\u0119\u0142o si\u0119 podwy\u017cszeniem kilometr\u00f3wek.", "Kiedy urz\u0119dnicy zako\u0144cz\u0105 analizy, nie wiadomo. Podobn\u0105 odpowiedzi\u0105 ko\u0144czy\u0142y si\u0119 poprzednie interpelacje w tej sprawie przesy\u0142ane do Ministerstwa Infrastruktury w 2018 i 2019 r.", "Od 2019 r. zgodnie z nowelizacj\u0105 ustawy PIT rozlicze\u0144 w oparciu o kilometr\u00f3wk\u0119 nie mog\u0105 stosowa\u0107 osoby prowadz\u0105ce jednoosobow\u0105 dzia\u0142alno\u015b\u0107 gospodarcz\u0105, kt\u00f3re nie wprowadzi\u0142y auta do ewidencji \u015brodk\u00f3w trwa\u0142ych. W zamian za to wydatki ponoszone w zwi\u0105zku z u\u017cywaniem w celach s\u0142u\u017cbowych prywatnego samochodu mog\u0105 zaliczy\u0107 do koszt\u00f3w, ale nie wi\u0119cej ni\u017c 20 proc."]}
{"url": "https://www.bankier.pl/moto/jak-nie-nalezy-jezdzic-na-suwak-6269/", "title": ["Jak nie nale\u017cy je\u017adzi\u0107 na suwak?"], "lead": ["Wprowadzenie nowych przepis\u00f3w dotycz\u0105cych jazdy na suwak mia\u0142o usprawni\u0107 jazd\u0119 w korkach. Jak si\u0119 okazuje, niekt\u00f3rzy kierowcy zaczynaj\u0105 jednak nagina\u0107 przepisy, doprowadzaj\u0105c do niebezpiecznych sytuacji. O czym trzeba pami\u0119ta\u0107, zanim zaczniemy wykrzykiwa\u0107, \u017ce \u201ena suwak mamy pierwsze\u0144stwo\u201d?"], "text": ["Wprowadzenie nowych przepis\u00f3w dotycz\u0105cych jazdy na suwak mia\u0142o usprawni\u0107 jazd\u0119 w korkach. Jak si\u0119 okazuje, niekt\u00f3rzy kierowcy zaczynaj\u0105 jednak nagina\u0107 przepisy, doprowadzaj\u0105c do niebezpiecznych sytuacji. O czym trzeba pami\u0119ta\u0107, zanim zaczniemy wykrzykiwa\u0107, \u017ce \u201ena suwak mamy pierwsze\u0144stwo\u201d?", "W Kielcach w pi\u0105tek mia\u0142a miejsce sytuacja, kt\u00f3ra mog\u0142a zako\u0144czy\u0107 si\u0119 tragicznie. Na filmiku wida\u0107, jak kierowca peugeota na lewym pasie, kt\u00f3ry si\u0119 ko\u0144czy\u0142 przed rondem, za wszelk\u0105 cen\u0119, tak\u017ce znacznie przyspieszaj\u0105c, chce si\u0119 zmie\u015bci\u0107 przed auto jad\u0105ce prawym pasem. Wje\u017cd\u017ca nawet na cz\u0119\u015b\u0107 jezdni wy\u0142\u0105czon\u0105 z ruchu. Pojazdy min\u0119\u0142y si\u0119 o centymetry, gdy\u017c jad\u0105cy prawid\u0142owo ust\u0105pi\u0142, hamuj\u0105c gwa\u0142townie i skr\u0119caj\u0105c. Jad\u0105cy peugeotem zatrzyma\u0142 samoch\u00f3d, by jeszcze go strofowa\u0107.\u00a0Twierdzi\u0142, \u017ce ma pierwsze\u0144stwo, bo \u201ejest suwak\u201d.", "\n", "\nI rzeczywi\u015bcie \u201ejazda na suwak\u201d obowi\u0105zuje od 6 grudnia zesz\u0142ego roku. W przypadku gdy jeden z pas\u00f3w ko\u0144czy si\u0119 lub zosta\u0142 zablokowany, np. przez zepsuty samoch\u00f3d czy wypadek, kierowca jad\u0105cy na pasie obok \u201ejest zobowi\u0105zany\u201d umo\u017cliwi\u0107 zmian\u0119 pasa, a co za tym idzie kontynuowanie jazdy samochodowi, kt\u00f3ry tego robi\u0107 nie mo\u017ce. To zasada \u201eodwr\u00f3conego pierwsze\u0144stwa\u201d. ", ":", "Warto zaznaczy\u0107, \u017ce jest te\u017c inny przepis w Kodeksie drogowym stanowi\u0105cy, \u017ce nale\u017cy zrobi\u0107 wszystko, by nie doprowadzi\u0107 do kolizji. To oznacza, \u017ce samoch\u00f3d jad\u0105cy na pasie ko\u0144cz\u0105cym si\u0119 nie powinien \u201ena \u015blepo\u201d wpycha\u0107 si\u0119 przed inne auto, a podr\u00f3\u017cuj\u0105cy pasem obok \u2013 niech wpu\u015bci tego, kt\u00f3ry ju\u017c 10 metr\u00f3w przed ko\u0144cem koniecznie si\u0119 wciska.", "aw"]}
{"url": "https://www.bankier.pl/moto/komisja-transportu-pe-poparla-nowe-przepisy-ws-przewoznikow-drogowych-6290/", "title": ["Komisja transportu PE popar\u0142a nowe przepisy ws. przewo\u017anik\u00f3w drogowych"], "lead": ["Komisja transportu Parlamentu Europejskiego popar\u0142a we wtorkowych g\u0142osowaniach propozycje nowych przepis\u00f3w reformuj\u0105cych zasady funkcjonowania przewo\u017anik\u00f3w drogowych w UE. To budz\u0105ce kontrowersje regulacje, kt\u00f3rym sprzeciwia si\u0119 cz\u0119\u015b\u0107 kraj\u00f3w, w tym Polska."], "text": ["Projekt, znany jako pakiet mobilno\u015bci, zak\u0142ada m.in. obj\u0119cie delegowaniem kierowc\u00f3w w transporcie mi\u0119dzynarodowym. Oznacza to du\u017ce utrudnienia dla firm transportowych z Europy \u015arodkowo-Wschodniej dzia\u0142aj\u0105cych na Zachodzie, powoduj\u0105c wzrost obci\u0105\u017ce\u0144 administracyjnych i koszt\u00f3w.", "Z tego powodu przepisy wzbudzaj\u0105 w Unii Europejskiej wiele kontrowersji. Przyj\u0119cie zmian forsowa\u0142y kraje Zachodu, g\u0142\u00f3wnie Francja i Niemcy. Cz\u0119\u015b\u0107 pa\u0144stw cz\u0142onkowskich, w tym Polska, jest im jednak przeciwna, wskazuj\u0105c na ich protekcjonistyczny charakter.", "Z informacji PAP ze \u017ar\u00f3de\u0142 UE wynika, \u017ce w grudniu na spotkaniu unijnych ambasador\u00f3w poza Polsk\u0105 przeciwko propozycjom g\u0142osowa\u0142y jeszcze: Bu\u0142garia, Estonia, \u0141otwa, Litwa, Malta, W\u0119gry, Cypr i Rumunia. Wielka Brytania i Belgia wstrzyma\u0142y si\u0119 od g\u0142osu. Nie wystarczy\u0142o to jednak, \u017ceby zablokowa\u0107 przyj\u0119cie porozumienia.", "Porozumienie b\u0119dzie musia\u0142o jeszcze by\u0107 formalnie zaakceptowane przez Rad\u0119 UE (kraje cz\u0142onkowskie), a nast\u0119pnie przez PE w g\u0142osowaniu plenarnym. Europos\u0142owie b\u0119d\u0105 mogli zg\u0142asza\u0107 do niego poprawki.", "Jedn\u0105 z kluczowych regulacji, kt\u00f3ra nie podoba si\u0119 Warszawie i innym stolicom, jest obowi\u0105zek powrotu samochod\u00f3w do kraju rejestracji firmy. Pocz\u0105tkowo propozycja zak\u0142ada\u0142a, \u017ce kierowcy b\u0119d\u0105 wraca\u0107 co 4 tygodnie, ale w toku negocjacji wyd\u0142u\u017cono ten okres do 8 tygodni.", "Pakiet wprowadza te\u017c ograniczenia dotycz\u0105ce przewoz\u00f3w kabota\u017cowych, czyli przewoz\u00f3w w innym kraju UE po dostawie transgranicznej. Wprawdzie uda\u0142o si\u0119 utrzyma\u0107 obecny system wykonywania takich przewoz\u00f3w (trzy operacje w ci\u0105gu siedmiu dni), ale wprowadzono czterodniowy \u201eokres sch\u0142odzenia\u201d, zanim ten sam samoch\u00f3d b\u0119dzie m\u00f3g\u0142 wykonywa\u0107 kolejne tego typu przewozy w tym samym kraju. To z kolei b\u0119dzie utrudnia\u0142o funkcjonowanie przewo\u017anikom na rynkach zagranicznych.", "Pakiet zak\u0142ada te\u017c obj\u0119cie przewo\u017anik\u00f3w drogowych przepisami o delegowaniu pracownik\u00f3w, co oznacza wprowadzenie zasady p\u0142acy minimalnej kraj\u00f3w, w kt\u00f3rych odbywa si\u0119 praca. Wykluczony b\u0119dzie jednak tranzyt mi\u0119dzynarodowy, czyli np. przy przewozie z Polski do Hiszpanii nie trzeba b\u0119dzie stosowa\u0107 osobnych przepis\u00f3w dotycz\u0105cych p\u0142acy minimalnej Niemiec czy Francji. W przypadku wszystkich innych rodzaj\u00f3w przewoz\u00f3w, w tym kabota\u017cu, b\u0119dzie jednak obowi\u0105zywa\u0142 pe\u0142ny re\u017cim delegowania od pierwszego dnia operacji.", "Jednym z kluczowych element\u00f3w usprawniaj\u0105cych egzekwowanie prawa ma by\u0107 inteligentny tachograf, kt\u00f3ry automatycznie zapewni rejestrowanie, kiedy i gdzie ci\u0119\u017car\u00f3wka przekroczy\u0142a granic\u0119, oraz wska\u017ce lokalizacj\u0119 czynno\u015bci zwi\u0105zanych z za\u0142adunkiem i roz\u0142adunkiem. Nowe ci\u0119\u017car\u00f3wki b\u0119d\u0105 musia\u0142y by\u0107 wyposa\u017cone w to urz\u0105dzenie w 2023 r.; pojazdy, kt\u00f3re maj\u0105 analogowy lub cyfrowy tachograf, b\u0119d\u0105 musia\u0142y zosta\u0107 doposa\u017cone do ko\u0144ca 2024 r.", "Propozycja wprowadza r\u00f3wnie\u017c zmiany w warunkach odpoczynku dla kierowc\u00f3w w transporcie mi\u0119dzynarodowym. Firmy b\u0119d\u0105 musia\u0142y zorganizowa\u0107 czas pracy kierowc\u00f3w tak, aby mogli oni wraca\u0107 do domu w regularnych odst\u0119pach czasu (co trzy lub cztery tygodnie w zale\u017cno\u015bci od harmonogramu pracy). Tak zwany obowi\u0105zkowy okres odpoczynku na koniec tygodnia nie b\u0119dzie m\u00f3g\u0142 odbywa\u0107 si\u0119 w kabinie ci\u0119\u017car\u00f3wki.", "Porozumienie przewiduje, \u017ce nowe przepisy dotycz\u0105ce delegowania i powrotu ci\u0119\u017car\u00f3wek zaczn\u0105 obowi\u0105zywa\u0107 18 miesi\u0119cy po wej\u015bciu w \u017cycie akt\u00f3w prawnych. Zasady dotycz\u0105ce czasu prowadzenia pojazdu (w tym powrotu kierowc\u00f3w) zaczn\u0105 obowi\u0105zywa\u0107 20 dni po publikacji przepis\u00f3w.", "Nie wszystkie propozycje przepis\u00f3w podobaj\u0105 si\u0119 Komisji Europejskiej. Wiceszef KE Valdis Dombrovskis powiedzia\u0142 w grudniu w Strasburgu, \u017ce Komisja jest zawiedziona wynikami tych negocjacji PE z Rad\u0105 UE.", "Jak zaznaczy\u0142, propozycje nowych przepis\u00f3w nie s\u0105 zgodne z Europejskim Zielonym \u0141adem. Wyja\u015bni\u0142, \u017ce chodzi m.in. o obowi\u0105zkowe powroty ci\u0119\u017car\u00f3wek do kraj\u00f3w rejestracji co osiem tygodni i restrykcje dotycz\u0105ce operacji, w kt\u00f3rych wykorzystywane s\u0105 co najmniej dwa \u015brodki transportu. Wskaza\u0142, \u017ce takie propozycje nie znalaz\u0142y si\u0119 w pierwotnym projekcie KE.", "Z Brukseli \u0141ukasz Osi\u0144ski"]}
{"url": "https://www.bankier.pl/moto/kolejne-miasto-podwyzsza-oplaty-za-parkowanie-6292/", "title": ["Kolejne miasto podwy\u017csza op\u0142aty za parkowanie"], "lead": ["Zmiana struktury strefy p\u0142atnego parkowania i wy\u017csze ni\u017c dot\u0105d op\u0142aty za post\u00f3j pojazdu b\u0119d\u0105 obowi\u0105zywa\u0142y od kwietnia w Poznaniu. Koszt pierwszej godziny parkowania w centrum miasta wzro\u015bnie do 7 z\u0142, obecnie to koszt 3 z\u0142."], "text": ["Zmiana struktury strefy p\u0142atnego parkowania i wy\u017csze ni\u017c dot\u0105d op\u0142aty za post\u00f3j pojazdu b\u0119d\u0105 obowi\u0105zywa\u0142y od kwietnia w Poznaniu. Koszt pierwszej godziny parkowania w centrum miasta wzro\u015bnie do 7 z\u0142, obecnie to koszt 3 z\u0142.", "Zmiany, przyj\u0119te we wtorek podczas sesji Rady Miasta Poznania, maj\u0105 obowi\u0105zywa\u0107 w stolicy Wielkopolski od kwietnia. Za uchwaleniem zmian g\u0142osowa\u0142o 21 radnych, 8 by\u0142o przeciw, natomiast 3 wstrzyma\u0142o si\u0119 od g\u0142osu.", "Wed\u0142ug w\u0142adz miasta, zaproponowane zmiany zwi\u0119ksz\u0105 dost\u0119pno\u015b\u0107 miejsc parkingowych, zw\u0142aszcza dla os\u00f3b mieszkaj\u0105cych w strefie, podnios\u0105 konkurencyjno\u015b\u0107 transportu zbiorowego, poprawi\u0105 jako\u015b\u0107 przestrzeni i powietrza w centrum Poznania i w efekcie jako\u015b\u0107 \u017cycia mieszka\u0144c\u00f3w \u015br\u00f3dmie\u015bcia.", "Projekt zmian od samego pocz\u0105tku wzbudza\u0142 kontrowersje nie tylko w\u015br\u00f3d miejskich radnych, ale tak\u017ce mieszka\u0144c\u00f3w. Poznaniacy, komentuj\u0105c projekt m.in. na forach internetowych wskazywali, \u017ce tak wysokich stawek, czyli 7 z\u0142 za pierwsz\u0105 godzin\u0119 postoju, nie ma nawet w Warszawie czy Krakowie. Podkre\u015blali r\u00f3wnie\u017c, \u017ce \u201eto zwyk\u0142e wyci\u0105ganie pieni\u0119dzy od mieszka\u0144c\u00f3w. Jak takie zmiany maj\u0105 si\u0119 przyczyni\u0107 do przesiadki na komunikacj\u0119 miejsk\u0105, skoro bilety MPK te\u017c maj\u0105 by\u0107 wy\u017csze?\u201d \u2013 wskazywali. Wzrost op\u0142at za bilety komunikacji miejskiej planowany jest w Poznaniu od lipca.", "\u201eProsz\u0119 mi wierzy\u0107, \u017ce kiedy rozmawiam z mieszka\u0144cami, podchodz\u0105 do mnie i oni te zmiany bardzo pozytywnie przyjmuj\u0105. I nawet je\u015bli na portalach spo\u0142eczno\u015bciowych, czy w dyskusjach pod artyku\u0142ami w gazetach jest wiele os\u00f3b krytycznych, to cz\u0119sto jest te\u017c tak, \u017ce ci kt\u00f3rzy s\u0105 zadowoleni nie m\u00f3wi\u0105 nic, natomiast najcz\u0119\u015bciej wyra\u017caj\u0105 swoj\u0105 opini\u0119 osoby, kt\u00f3re s\u0105 niezadowolone\u201d \u2013 podkre\u015bli\u0142 we wtorek w trakcie sesji Rady Miasta prezydent Poznania Jacek Ja\u015bkowiak.", "Doda\u0142, \u017ce zmiany w strefie mog\u0105 da\u0107 realny impuls do budowy parking\u00f3w kubaturowych, czy do tego, by rotacja w strefie by\u0142a lepsza. Prezydent zwr\u00f3ci\u0142 si\u0119 te\u017c do radnych, by podczas dyskusji nad tym projektem \u201ewzbili si\u0119 ponad podzia\u0142y polityczne\u201d, wzi\u0119li pod uwag\u0119 kwestie \u015brodowiskowe i komfort \u017cycia mieszka\u0144c\u00f3w \u015br\u00f3dmie\u015bcia.", "Zast\u0119pca prezydenta Poznania Mariusz Wi\u015bniewski zaznaczy\u0142, \u017ce \u201emy na strefie p\u0142atnego parkowania nie chcemy zarabia\u0107; to nie jest narz\u0119dzie fiskalne\u201d. Jak m\u00f3wi\u0142, \u201edoch\u00f3d ze strefy i tych zmian nie jest a\u017c tak wysoki, ale to jest narz\u0119dzie zach\u0119caj\u0105ce do tego, \u017ceby korzysta\u0107 z transportu publicznego\u201d.", "Klaudia Strzelecka, kt\u00f3ra w trakcie sesji zabra\u0142a g\u0142os w imieniu klubu radnych Prawa i Sprawiedliwo\u015bci podkre\u015bli\u0142a, \u017ce \u201etrudno uzna\u0107, \u017ce g\u0142\u00f3wnym celem wprowadzenia strefy jest ch\u0119\u0107 uporz\u0105dkowania terenu, a nie ch\u0119\u0107 zarabiania na mieszka\u0144cach, poniewa\u017c podwy\u017cki s\u0105 najwy\u017csze w Polsce i to przy jednoczesnym podnoszeniu cen komunikacji publicznej, w\u0142a\u015bciwie w tym samym czasie \u2013 r\u00f3wnie\u017c do maksymalnych stawek\u201d.", "\u201eJe\u017celi ju\u017c podnosimy ceny w \u015br\u00f3dmiejskiej strefie parkowania i rozszerzamy stref\u0119 p\u0142atnego parkowania, to uporz\u0105dkujmy najpierw miejsca parkingowe i chodniki w dzielnicach, w kt\u00f3rych strefa ma funkcjonowa\u0107. Brak odpowiednich dzia\u0142a\u0144 porz\u0105dkuj\u0105cych, przy jednoczesnym pobieraniu op\u0142at, trudno r\u00f3wnie\u017c uzna\u0107 za dzia\u0142anie skierowane do mieszka\u0144c\u00f3w\u201d \u2013 doda\u0142a.", "Radna zaznaczy\u0142a, \u017ce \u201ePozna\u0144, zamiast by\u0107 otwartym miastem na wszystkich \u2013 jak to deklaruje pan prezydent \u2013 staje si\u0119 po prostu miastem dla os\u00f3b bogatych\u201d.", "Strzelecka podkre\u015bli\u0142a ponadto, \u017ce projekt nie by\u0142 odpowiednio konsultowany z mieszka\u0144cami, a tak\u017ce, \u017ce brak jest m.in. jakichkolwiek propozycji dla mieszka\u0144c\u00f3w. Jedn\u0105 z takich \u201erekompensat\u201d, jak wskaza\u0142a, mog\u0142oby by\u0107 wprowadzenie bezp\u0142atnej komunikacji miejskiej w \u015br\u00f3dmiejskiej strefie p\u0142atnego parkowania, aby zapewni\u0107 mieszka\u0144com np. swobodny dojazd do zlokalizowanych w centrum urz\u0119d\u00f3w. Wszystkie zg\u0142oszone poprawki do uchwa\u0142y zosta\u0142y w trakcie sesji odrzucone.", "Pozna\u0144ski magistrat, informuj\u0105c o projekcie dotycz\u0105cym zmian w strefach p\u0142atnego parkowania wskaza\u0142, \u017ce w stolicy regionu z roku na rok wzrasta liczba zarejestrowanych samochod\u00f3w. W 2018 r. by\u0142o ich 389 tys., co daje 725 aut na 1 tys. mieszka\u0144c\u00f3w. Do tej liczby \u2013 jak wskazano \u2013 nale\u017cy doliczy\u0107 ponad 170 tysi\u0119cy pojazd\u00f3w, kt\u00f3re codziennie wje\u017cd\u017caj\u0105 do miasta spoza jego granic. Magistrat zaznaczy\u0142, \u017ce taka liczba aut powoduje nie tylko utrudnienia w poruszaniu si\u0119 po mie\u015bcie, ale tak\u017ce stanowi problem dla mieszka\u0144c\u00f3w \u015br\u00f3dmie\u015bcia, do kt\u00f3rego wiele os\u00f3b ci\u0105gle jeszcze wje\u017cd\u017ca samochodem i szuka miejsca parkingowego.", "Magistrat zaznaczy\u0142, \u017ce ostatnia nowelizacja ustawy o drogach publicznych pozwala wprowadzi\u0107 zmiany w funkcjonowaniu strefy p\u0142atnego parkowania poprzez wyznaczenie \u015br\u00f3dmiejskiej strefy p\u0142atnego parkowania (\u015aSPP), kt\u00f3ra umo\u017cliwia urealnienie stawki za post\u00f3j pojazd\u00f3w oraz wprowadzi\u0107 op\u0142aty r\u00f3wnie\u017c w weekendy.", "\u201eOp\u0142aty, kt\u00f3re od wielu lat pozostawa\u0142y na sta\u0142ym, niskim poziomie mo\u017cna obecnie zwi\u0119kszy\u0107 maksymalnie do 0,45 proc. minimalnego wynagrodzenia, czyli do 11,70 z\u0142 za pierwsz\u0105 godzin\u0119 parkowania i nawet 16,80 z\u0142 za trzeci\u0105\u201d \u2013 wskazano.", "Obecnie strefa p\u0142atnego parkowania obejmuje teren osiedla Stare Miasto, Je\u017cyce oraz okolice Mi\u0119dzynarodowych Targ\u00f3w Pozna\u0144skich. Strefa podzielona jest na trzy podstrefy cenowe, op\u0142ata za pierwsz\u0105 godzin\u0119 postoju wynosi w nich od 2 z\u0142 do 3 z\u0142.", "Zgodnie z za\u0142o\u017ceniami ZDM, wprowadzona od 1 kwietnia \u015aSPP ma obj\u0105\u0107 obszar Starego Miasta, za\u015b od czerwca Je\u017cyc do ul. Polnej. Za pozostawienie pojazdu na obszarze Starego Miasta kierowcy musieliby zap\u0142aci\u0107 7 z\u0142 za pierwsz\u0105 godzin\u0119, 7,4 z\u0142 za drug\u0105, a 7,9 z\u0142 za trzeci\u0105. Na Je\u017cycach op\u0142ata by\u0142aby ni\u017csza i wynosi\u0142a odpowiednio 5 z\u0142, 6 z\u0142 i 6,9 z\u0142. Strefa funkcjonowa\u0142aby tak\u017ce w soboty.", "Wprowadzenie \u015aSPP b\u0119dzie si\u0119 wi\u0105za\u0142o z ujednoliceniem stawki za parkowanie w pozosta\u0142ych obszarach dzia\u0142ania strefy, kt\u00f3ra mia\u0142by zosta\u0107 poszerzona o Wild\u0119 i \u0141azarz. Stawka za pierwsz\u0105 godzin\u0119 ma wynie\u015b\u0107 tam 3,5 z\u0142, kolejne godziny b\u0119d\u0105 kosztowa\u0142y odpowiednio 4,2 z\u0142 i 4,9 z\u0142.", "Miasto od kwietnia planuje te\u017c wprowadzenie zmian w op\u0142atach abonamentowych za parkowanie w strefie. Wed\u0142ug plan\u00f3w uprawniaj\u0105cy do parkowania na preferencyjnych warunkach abonament mieszka\u0144ca b\u0119d\u0105 mog\u0142y zakupi\u0107 tylko osoby zameldowane na pobyt sta\u0142y lub czasowy na obszarze danego sektora strefy i p\u0142ac\u0105ce podatki w Poznaniu. Planowane zmiany dotycz\u0105 r\u00f3wnie\u017c wysoko\u015bci op\u0142at za abonament \u2013 z 10 do 30 z\u0142. Nie b\u0119dzie ju\u017c mo\u017cna zakupi\u0107 abonamentu na samoch\u00f3d u\u017cyczony przez cz\u0142onka rodziny czy inn\u0105 osob\u0119 fizyczn\u0105 a jedynie u\u017cyczony np. na zasadzie leasingu czy samochodu s\u0142u\u017cbowego.", "autor: Anna Jowsa"]}
{"url": "https://www.bankier.pl/moto/34-mln-aut-wezwane-do-serwisow-6295/", "title": ["3,4 mln aut wezwane do serwis\u00f3w"], "lead": [], "text": ["Akcja przywo\u0142awcza, kt\u00f3ra g\u0142\u00f3wnie dotyczy\u0107 b\u0119dzie USA (ok. 2,9 mln samochod\u00f3w), obejmie nast\u0119puj\u0105ce modele Toyoty: Corolla (roczniki 2011-2019), Matrix (2011-2013), Avalon (2012-2018) i Avalon Hybrid (2013-2018).", "Toyota twierdzi, \u017ce komputer steruj\u0105cy poduszk\u0105 powietrzn\u0105 mo\u017ce nie by\u0107 odpowiednio chroniony przed zak\u0142\u00f3ceniami elektrycznymi. Mo\u017ce to prowadzi\u0107 do niepe\u0142nego uruchomienia poduszki powietrznej lub braku jej nape\u0142nienia podczas wypadku.", "O tej akcji serwisowej w\u0142a\u015bciciele aut zostan\u0105 poinformowani do po\u0142owy marca.", "Wcze\u015bniej we wtorek inny japo\u0144ski producent samochod\u00f3w, Honda, og\u0142osi\u0142, \u017ce wezwie do serwis\u00f3w 2,7 mln starszych pojazd\u00f3w w Ameryce P\u00f3\u0142nocnej (z lat modelowych 1996-2003) pod k\u0105tem potencjalnie wadliwych nape\u0142niaczy poduszek powietrznych. Akcja dotyczy\u0107 b\u0119dzie 2,4 mln aut w USA i 300 tysi\u0119cy w Kanadzie.", "sp/"]}
{"url": "https://www.bankier.pl/moto/lotos-wprowadza-oplaty-za-ladowanie-pojazdow-elektrycznych-6312/", "title": ["Lotos wprowadza op\u0142aty za \u0142adowanie pojazd\u00f3w elektrycznych"], "lead": [], "text": ["\u201eZako\u0144czy\u0142 si\u0119 okres testowy projektu Lotos Niebieski Szlak. W tym czasie pojazdy elektryczne mo\u017cna by\u0142o \u0142adowa\u0107 bezp\u0142atnie. Od 27 stycznia br. za t\u0119 us\u0142ug\u0119 na stacjach Lotosu pobierana b\u0119dzie op\u0142ata w wysoko\u015bci 24 z\u0142. Bior\u0105c pod uwag\u0119 \u015bredniej wielko\u015bci \u0142adowanie, to obecnie najni\u017csza stawka na rynku\u201d \u2013 napisano w komunikacie.", "Og\u0142oszona przez Lotos stawka jest sta\u0142a. Oznacza to, \u017ce 24 z\u0142 kierowca zap\u0142aci bez wzgl\u0119du na d\u0142ugo\u015b\u0107 \u0142adowania oraz ilo\u015b\u0107 pobranej energii. Pojemno\u015b\u0107 akumulator\u00f3w w wi\u0119kszo\u015bci dost\u0119pnych na rynku aut elektrycznych to \u015brednio 35 kWh (rekordzist\u0105 jest Audi e-tron z bateri\u0105 o pojemno\u015bci 95 kWh).", "\u201eJe\u015bli przyjmiemy, \u017ce na cykl \u0142adowania przypada \u015brednio 20 kWh energii, to u wiod\u0105cego operatora \u0142adowarek w Polsce kierowca, zgodnie z cennikiem, zap\u0142aci 44 z\u0142. To prawie dwa razy wi\u0119cej ni\u017c na stacjach Lotosu. Trzeba pami\u0119ta\u0107, \u017ce w przypadku dodatkowych kWh ten koszt u konkurencji b\u0119dzie jeszcze wy\u017cszy\u201d \u2013 informuje sp\u00f3\u0142ka.", "W ci\u0105gu pierwszego roku funkcjonowania Niebieskiego Szlaku zarz\u0105dzaj\u0105ca stacjami sp\u00f3\u0142ka Lotos Paliwa odnotowa\u0142a oko\u0142o 9,5 tys. \u0142adowa\u0144. Rekordowe by\u0142y miesi\u0105ce wakacyjne: lipiec (1 tys. 199 transakcji) oraz sierpie\u0144 (1 tys. 115 transakcji).", "Niebieski Szlak to inwestycja umo\u017cliwiaj\u0105ca podr\u00f3\u017cowanie pojazdami elektrycznymi mi\u0119dzy miastami. Szlak umo\u017cliwia przejazd autostradami A1 i A2 pomi\u0119dzy Warszaw\u0105 a Tr\u00f3jmiastem.(PAP)", "autor: \u0141ukasz Paw\u0142owski", "pif/ je/"]}
{"url": "https://www.bankier.pl/moto/w-poniedzialek-utrudnienia-na-a4-rocznica-wyzwolenia-auschwitz-6316/", "title": ["W poniedzia\u0142ek utrudnienia na A4. Rocznica wyzwolenia Auschwitz"], "lead": ["Utrudnienia na autostradzie A4 mi\u0119dzy Krakowem i Katowicami mog\u0105 powsta\u0107 w zwi\u0105zku z organizowanymi uroczysto\u015bciami 75. rocznicy wyzwolenia Auschwitz, kt\u00f3re odb\u0119d\u0105 si\u0119 w poniedzia\u0142ek w O\u015bwi\u0119cimiu i Brzezince. We\u017amie w nich udzia\u0142 ponad 50 delegacji pa\u0144stw i organizacji mi\u0119dzynarodowych."], "text": ["\u201e27 stycznia na odcinku A4 Krak\u00f3w \u2013 Katowice nale\u017cy liczy\u0107 si\u0119 z mo\u017cliwo\u015bci\u0105 okresowego wstrzymania ruchu w obu kierunkach\u201d \u2013 poda\u0142a w pi\u0105tek ma\u0142opolska policja.", "Z utrudnieniami mog\u0105 si\u0119 w poniedzia\u0142ek zetkn\u0105\u0107 tak\u017ce kierowcy w powiecie chrzanowskim, szczeg\u00f3lnie korzystaj\u0105cy z dr\u00f3g w Chrzanowie i Libi\u0105\u017cu: \u2013 od w\u0119z\u0142a Bali\u0144skiego w Chrzanowie do ul. Beskidzkiej w Libi\u0105\u017cu. Mo\u017cliwe jest tam wyst\u0105pienie czasowego blokowania dr\u00f3g. \u201eSpowodowane to b\u0119dzie przejazdem uprzywilejowanych kolumn z delegatami krajowymi i zagranicznymi. Utrudnienia potrwaj\u0105 od godzin porannych do wieczora. Utrudnienia mog\u0105 pojawi\u0107 si\u0119 tak\u017ce w innych cz\u0119\u015bciach tych miast\u201d \u2013 poda\u0142a policja.", "Policja poda\u0142a, \u017ce w zwi\u0105zku z uroczysto\u015bciami zamkni\u0119te dla ruchu pojazd\u00f3w i pieszych b\u0119d\u0105 te\u017c ulice w O\u015bwi\u0119cimiu i Brzezince. W wielu miejscach wprowadzone zosta\u0142y zakazy parkowania. Szczeg\u00f3\u0142y ma\u0142opolska policja umie\u015bci\u0142a w Internecie. Znale\u017a\u0107 je mo\u017cna pod adresem: http://malopolska.policja.gov.pl/pl/aktualnosci/utrudnienia-w-ruchu-drogowym-w-zwiazku-z-obchodami-75-rocznicy-wyzwolenia-obozu.", "Policja zaapelowa\u0142a, by w najbli\u017cszy poniedzia\u0142ek kierowcy wybierali trasy alternatywne, z pomini\u0119ciem O\u015bwi\u0119cimia i Brzezinki. \u201eKierowc\u00f3w, kt\u00f3rzy b\u0119d\u0105 musieli przejecha\u0107 przez O\u015bwi\u0119cim lub Brzezink\u0119 prosimy o wyrozumia\u0142o\u015b\u0107 i stosowanie si\u0119 do polece\u0144 funkcjonariuszy bior\u0105cych udzia\u0142 w zabezpieczeniu\u201d \u2013 podkre\u015blono.(PAP)", "autor: Marek Szafra\u0144ski"]}
{"url": "https://www.bankier.pl/moto/rejestracja-samochodu-krok-po-kroku-2020-koszty-dokumenty-6257/", "title": ["Rejestracja samochodu krok po kroku 2020. Koszty, dokumenty"], "lead": ["Rejestracja samochodu to sporo stresuj\u0105cych formalno\u015bci do wype\u0142nienia. Podpowiadamy, jak zarejestrowa\u0107 samoch\u00f3d bez stresu. Sprawd\u017a, ile kosztuje rejestracja samochodu, jakie dokumenty trzeba przygotowa\u0107 i jak przerejestrowa\u0107 samoch\u00f3d krok po kroku."], "text": ["Rejestracja samochodu to sporo stresuj\u0105cych formalno\u015bci do wype\u0142nienia. Podpowiadamy, jak zarejestrowa\u0107 samoch\u00f3d bez stresu. Sprawd\u017a, ile kosztuje rejestracja samochodu, jakie dokumenty trzeba przygotowa\u0107 i jak przerejestrowa\u0107 samoch\u00f3d krok po kroku.", "W 2019 r. Polacy mierzyli si\u0119 z procesem rejestracji samochodu ponad 1,5 mln razy. W zale\u017cno\u015bci od tego, czy rejestrowali samoch\u00f3d kupiony w Polsce, sprowadzony z zagranicy, z rejestracjami standardowymi czy indywidualnymi, potrzebowali innych dokument\u00f3w i ponosili inny koszt rejestracji. Podpowiadamy, jak nie zgubi\u0107 si\u0119 w g\u0105szczu przepis\u00f3w i jakie zmiany w rejestracji samochod\u00f3w obowi\u0105zuj\u0105 od 1 stycznia 2020 r.", "Przerejestrowanie samochodu kupionego w Polsce i rejestrowanego przez poprzednich w\u0142a\u015bcicieli w naszym kraju wi\u0105\u017ce si\u0119 z otrzymaniem nowego dowodu rejestracyjnego, tablic rejestracyjnych, a tak\u017ce nalepek legalizacyjnych, za kt\u00f3re trzeba zap\u0142aci\u0107. W sumie w wydziale transportu trzeba b\u0119dzie zostawi\u0107 180,5 z\u0142.", "Koszt zarejestrowania samochodu z zagranicy [w z\u0142]", "\u0179r\u00f3d\u0142o: opracowanie Bankier.pl na podstawie obywatel.gov.pl", "Znacznie wi\u0119cej zap\u0142acimy, wybieraj\u0105c indywidualne tablice rejestracyjne, kt\u00f3re zamiast standardowych 80 z\u0142, kosztuj\u0105 1000 z\u0142 \u2013 po 200 z\u0142 za ka\u017cd\u0105 liter\u0119. Wy\u017csza cena umo\u017cliwi nam jednak wyb\u00f3r sk\u0142adaj\u0105cego si\u0119 z pi\u0119ciu liter wyrazu, kt\u00f3ry zast\u0105pi standardowy numer rejestracyjny.", "Najprostsz\u0105 i najkr\u00f3tsz\u0105 drog\u0119 trzeba przej\u015b\u0107 w przypadku rejestracji samochodu bez zmiany tablic rejestracyjnych, czyli w sytuacji, gdy kupujemy samoch\u00f3d zarejestrowany ju\u017c wcze\u015bniej w tym samym powiecie. W\u00f3wczas przejmiemy numer rejestracyjny po poprzednim w\u0142a\u015bcicielu. Tym samym koszt przerejestrowania samochodu b\u0119dzie ni\u017cszy i w tym przypadku wyniesie 81 z\u0142.", "Jak na razie tablice rejestracyjne nie s\u0105 przypisane do danego samochodu na sta\u0142e. W zwi\u0105zku z tym, kupuj\u0105c auto zarejestrowane ju\u017c w Polsce, ale w wydziale komunikacji innego starostwa powiatowego lub urz\u0119du miasta, trzeba z\u0142o\u017cy\u0107 wniosek o wydanie nowych tablic rejestracyjnych i za nie zap\u0142aci\u0107.", "Je\u015bli kupili\u015bmy samoch\u00f3d sprowadzony z zagranicy, np. w komisie, otrzymanie nowych tablic rejestracyjnych b\u0119dzie konieczno\u015bci\u0105. W\u00f3wczas op\u0142ata rejestracyjna wyniesie 256 z\u0142, poniewa\u017c b\u0119dzie trzeba doliczy\u0107 jeszcze op\u0142at\u0119 za wydanie karty pojazdu \u2013 75 z\u0142.", "Czy rejestrujemy samoch\u00f3d z nowymi tablicami, czy bez, op\u0142aty rejestracyjne nale\u017cy ui\u015bci\u0107 jeszcze przed z\u0142o\u017ceniem wniosku, a nast\u0119pnie do\u0142\u0105czy\u0107 do niego potwierdzenie op\u0142at.", "Wniosek o zarejestrowanie samochodu musimy z\u0142o\u017cy\u0107 w wydziale komunikacji starostwa powiatowego, urz\u0119du miasta (w przypadku miast na prawach powiatu, np. Wroc\u0142aw, Pozna\u0144) lub urz\u0119dzie dzielnicy (Warszawa).", "We wniosku powinni\u015bmy umie\u015bci\u0107 przede wszystkim dane dotycz\u0105ce pojazdu: rodzaj, przeznaczenie, typ, mark\u0119, model, rok produkcji, numer identyfikacyjny VIN, numer nadwozia, silnika, a w przypadku rejestracji samochodu z jednoczesnym wyrobieniem nowych tablic dodatkowo dotychczasowy numer rejestracyjny i numer karty pojazdu. Je\u015bli wybierzemy indywidualne tablice rejestracyjne, musimy dopisa\u0107 tak\u017ce sk\u0142adaj\u0105ce si\u0119 z pi\u0119ciu liter s\u0142owo, kt\u00f3re b\u0119dzie na nich widnia\u0142o.", "We wniosku nale\u017cy wypisa\u0107 tak\u017ce dokumenty, kt\u00f3re w formie za\u0142\u0105cznik\u00f3w dor\u0119czymy wraz z wnioskiem.", "Zgodnie z ustaw\u0105 Prawo o ruchu drogowym nowy w\u0142a\u015bciciel musi w ci\u0105gu 30 dni powiadomi\u0107 starost\u0119 o nabyciu samochodu. Tyle samo czasu przys\u0142uguje sprzedaj\u0105cemu, aby zg\u0142osi\u0107 sprzeda\u017c auta do wydzia\u0142u komunikacji.", "Podczas pierwszej wizyty urz\u0119dnik rejestruje samoch\u00f3d czasowo na 30 dni. Otrzymujemy w\u00f3wczas tzw. mi\u0119kki dow\u00f3d, czyli pozwolenie czasowe, a tak\u017ce tablice rejestracyjne i nalepk\u0119 kontroln\u0105, kt\u00f3re pozwol\u0105 legalnie porusza\u0107 si\u0119 po drogach publicznych. W ci\u0105gu 30 dni urz\u0119dnicy maj\u0105 czas, aby sprawdzi\u0107 znajduj\u0105ce si\u0119 na wniosku informacje o poje\u017adzie, a nast\u0119pnie wydrukowa\u0107 docelowy dow\u00f3d rejestracyjny.", "Jego wydanie b\u0119dzie wi\u0105za\u0142o si\u0119 z rejestracj\u0105 samochodu na sta\u0142e. Je\u015bli w ci\u0105gu 30 dni kalendarzowych nie otrzymamy sta\u0142ego dowodu rejestracyjnego, powinni\u015bmy zg\u0142osi\u0107 si\u0119 do urz\u0119du, aby wyd\u0142u\u017cy\u0107 wa\u017cno\u015b\u0107 tymczasowego dowodu na dodatkowe 14 dni. W innym przypadku nie b\u0119dziemy mieli mo\u017cliwo\u015bci jazdy autem po drogach publicznych bez nara\u017cenia si\u0119 na mandat.", "Cho\u0107 obowi\u0105zek zg\u0142aszania transakcji istnieje od dawna, nie by\u0142 \u015bci\u015ble egzekwowany. Od nowego roku do przestrzegania przepis\u00f3w i rejestrowania transakcji w ci\u0105gu ustawowych 30 dni b\u0119d\u0105 zach\u0119ca\u0142y kierowc\u00f3w kary finansowe \u2013 od 200 do nawet 1000 z\u0142. O tym, ile trzeba b\u0119dzie zap\u0142aci\u0107, zdecyduje urz\u0119dnik \u2013 w ka\u017cdym przypadku indywidualnie. Wp\u0142yw na wysoko\u015b\u0107 kary b\u0119dzie mia\u0142 m.in. czas, jaki up\u0142yn\u0105\u0142 od wyznaczonego terminu oraz od tego, czy to pierwsze, czy kolejne przekroczenie terminu.", "Wprowadzenie kar, kt\u00f3re ma na celu zdyscyplinowanie kierowc\u00f3w, powinno uporz\u0105dkowa\u0107 handel pojazdami rejestrowany w Centralnej Ewidencji Pojazd\u00f3w i Kierowc\u00f3w. W po\u0142owie roku spo\u015br\u00f3d blisko 23 mln zarejestrowanych w Polsce samochod\u00f3w blisko jedn\u0105 czwart\u0105 stanowi\u0142y tzw. martwe dusze, czyli auta widniej\u0105ce w CEPiK-u, a de facto nie u\u017cywane.", "Aby zarejestrowa\u0107 samoch\u00f3d, trzeba dostarczy\u0107 do urz\u0119du spory plik dokument\u00f3w. Zapomnienie cho\u0107by o jednym z nich sprawi, \u017ce b\u0119dziemy musieli stan\u0105\u0107 w kolejce do okienka jeszcze raz. Dokumenty potrzebne do przerejestrowania samochodu to:", "Mniej skomplikowana wydaje si\u0119 rejestracja nowego samochodu kupionego od dilera w salonie samochodowym. Nie b\u0119dziemy musieli w\u00f3wczas kompletowa\u0107 niezb\u0119dnych dokument\u00f3w, poniewa\u017c te przeka\u017ce nam sprzedawca. Opr\u00f3cz wniosku o zarejestrowanie pojazdu, dokumentu potwierdzaj\u0105cego w\u0142asno\u015b\u0107 auta, potwierdze\u0144 wszystkich op\u0142at i karty pojazdu \u2013 o ile zosta\u0142a wydana, do urz\u0119du nale\u017cy dostarczy\u0107 r\u00f3wnie\u017c \u015bwiadectwo homologacji (zgodno\u015bci) pojazdu, kt\u00f3re b\u0119dzie zawiera\u0142o dane i informacje o poje\u017adzie, o\u015bwiadczenie o podleganiu obowi\u0105zkowi zapewniania sieci zbierania pojazd\u00f3w lub faktur\u0119, kt\u00f3ra b\u0119dzie zawiera\u0142a takie o\u015bwiadczenie, kt\u00f3re dostarczy sprzedawca.", "Je\u015bli auto zosta\u0142o przywiezione do salonu z innego kraju UE, trzeba b\u0119dzie do\u0142\u0105czy\u0107 tak\u017ce jeden z trzech dokument\u00f3w:", "Abu zarejestrowa\u0107 samoch\u00f3d jako zabytek i otrzyma\u0107 dla niego \u017c\u00f3\u0142te tablice nale\u017cy wype\u0142ni\u0107 tzw. bia\u0142\u0105 kart\u0119 (kart\u0119 ewidencyjn\u0105 ruchomego zabytku techniki) oraz wniosek o wpisanie pojazdu do wojew\u00f3dzkiej kartoteki ewidencji zabytk\u00f3w techniki. Oba te dokumenty trzeba z\u0142o\u017cy\u0107 w siedzibie wojew\u00f3dzkiego konserwatora zabytk\u00f3w lub w regionalnej delegaturze. Drugi egzemplarz bia\u0142ej karty nale\u017cy przes\u0142a\u0107 do Krajowego O\u015brodka Bada\u0144 i Dokumentacji Zabytk\u00f3w.", "Po uznaniu naszego auta za zabytek, nale\u017cy przeprowadzi\u0107 badanie techniczne auta. Do rejestracji pojazdu i uzyskania \u017c\u00f3\u0142tych tablic w wydziale komunikacji nale\u017cy z\u0142o\u017cy\u0107 za\u015bwiadczenie o badaniu pojazdu, protok\u00f3\u0142 z oceny stanu technicznego oraz uwierzytelnion\u0105 kopi\u0119 decyzji wpisania auta do wojew\u00f3dzkiej ewidencji pojazd\u00f3w zabytkowych.", "Procedury s\u0105 znacznie d\u0142u\u017csze i dro\u017csze od normalnej rejestracji (koszt si\u0119ga nawet ponad 1000 z\u0142), ale po uzyskaniu \u017c\u00f3\u0142tych tablic auto nie musi ju\u017c przechodzi\u0107 corocznych, okresowych bada\u0144 technicznych.", "Aby dokona\u0107 takiej rejestracji, pojazd musi mie\u0107 co najmniej 25 lat, a od zako\u0144czenia produkcji danej generacji modelu musi min\u0105\u0107 nie mniej ni\u017c 15 lat. Na decyzj\u0119 o zarejestrowaniu samochodu jako zabytku wp\u0142yw ma jednak przede wszystkim wojew\u00f3dzki konserwator zabytk\u00f3w. W zwi\u0105zku z rosn\u0105c\u0105 liczb\u0105 aut z \u017c\u00f3\u0142tymi tablicami, konserwatorzy w ostatnim czasie zaostrzaj\u0105 kryteria i jako zabytkowe rejestruj\u0105 pojazdy starsze ni\u017c 30-letnie.", "Od 1 stycznia w\u0142a\u015bciciele samochod\u00f3w elektrycznych i z nap\u0119dem wodorowym mog\u0105 wymienia\u0107 tablice rejestracyjne z tradycyjnych na zielone. Z urz\u0119du otrzymuj\u0105 je nowe samochody elektryczne rejestrowane po 1 stycznia 2020 r. Tablice s\u0105 tak\u017ce wyposa\u017cane w naklejki legalizacyjne \u2013 z czerwon\u0105 obw\u00f3dk\u0105 przeznaczone dla aut elektrycznych i \u017c\u00f3\u0142t\u0105 dla samochod\u00f3w nap\u0119dzanych wodorem. W\u0142a\u015bciciele \u015bwie\u017co rejestrowanych \u201eelektryk\u00f3w\u201d nowe tablice otrzymaj\u0105 zamiast wydawanych dotychczas naklejek na szyby.", "Co wa\u017cne, wymiana tablic rejestracyjnych na zielone nie poci\u0105ga za sob\u0105 konieczno\u015bci wymiany dowodu rejestracyjnego.", "W\u0142a\u015bciciele kupionych i zarejestrowanych wcze\u015bniej aut mog\u0105, ale nie musz\u0105, wymieni\u0107 dotychczasowych tablic. Aby wymieni\u0107 tablice rejestracyjne na zielone, nale\u017cy z\u0142o\u017cy\u0107 wniosek do starostwa powiatowego, urz\u0119du miasta (w przypadku miast na prawach powiatu) lub urz\u0119du dzielnicy (w przypadku Warszawy). Jako pow\u00f3d wymiany nale\u017cy wpisa\u0107 wymian\u0119 w celu oznakowania pojazdu elektrycznego.", "Zielonych tablic rejestracyjnych nie otrzymaj\u0105 w\u0142a\u015bciciele aut hybrydowych.", "Wymiana tablic kosztuje 93 z\u0142. Koszt obejmie jedynie nowe tablice. Zar\u00f3wno dow\u00f3d rejestracyjny, jak i naklejka na szyb\u0119 pozostan\u0105 bez zmian, poniewa\u017c wymiana nie wi\u0105\u017ce si\u0119 ze zmian\u0105 numeru rejestracyjnego.", "Aby zarejestrowa\u0107 samoch\u00f3d w miejscu zamieszkania a nie zameldowania, wystarczy udowodni\u0107, \u017ce mieszka si\u0119 w danym mie\u015bcie. Podczas rejestracji urz\u0119dnik b\u0119dzie m\u00f3g\u0142 za\u017c\u0105da\u0107 od nas udokumentowania mieszkania w danym mie\u015bcie lub powiecie. W\u00f3wczas b\u0119dziemy musieli przedstawi\u0107 np. umow\u0119 o prac\u0119 lub umow\u0119 najmu mieszkania.", "Zdarzaj\u0105 si\u0119, i to do\u015b\u0107 cz\u0119sto, sytuacje, w kt\u00f3rych samoch\u00f3d posiada wi\u0119cej w\u0142a\u015bcicieli \u2013 np. m\u0119\u017ca i \u017con\u0119, ojca i syna. Je\u015bli drugi kierowca stanie si\u0119 wsp\u00f3\u0142w\u0142a\u015bcicielem w momencie zakupu, rejestracja pojazdu przebiega identycznie jak w przypadku jednego w\u0142a\u015bciciela. Inna procedura obowi\u0105zuje w sytuacji, gdy wsp\u00f3\u0142w\u0142a\u015bciciel pojawi\u0142 si\u0119 po wcze\u015bniejszej rejestracji samochodu. Co w\u00f3wczas nale\u017cy zrobi\u0107? Przede wszystkim zalegalizowa\u0107 wsp\u00f3\u0142w\u0142asno\u015b\u0107, np. poprzez umow\u0119 darowizny. Zazwyczaj udzia\u0142y dzielone s\u0105 po po\u0142owie, ale w darowi\u017anie mo\u017cna przekaza\u0107 dowoln\u0105 cz\u0119\u015b\u0107 darowanego przedmiotu, w tym przypadku samochodu.", "Akt darowizny, opr\u00f3cz danych darczy\u0144cy i obdarowanego, musi zawiera\u0107 dane samochodu, dat\u0119 i miejsce podpisania umowy darowizny, o\u015bwiadczenie o prawie w\u0142asno\u015bci pojazdu, o\u015bwiadczenie o przekazaniu cz\u0119\u015bci udzia\u0142\u00f3w oraz o\u015bwiadczenie o przyj\u0119ciu oddzia\u0142\u00f3w.", "Darowizn\u0119 nale\u017cy zg\u0142osi\u0107 w ci\u0105gu 14 dni w urz\u0119dzie skarbowym i op\u0142aci\u0107 podatek od czynno\u015bci cywilnoprawnych wynosz\u0105cy 2 proc. warto\u015bci pojazdu. Na jego uiszczenie ustawodawca przewidzia\u0142 kolejne 14 dni. Co istotne, podczas rejestracji samochodu b\u0119d\u0105cego wsp\u00f3\u0142w\u0142asno\u015bci\u0105 w wydziale komunikacji musz\u0105 pojawi\u0107 si\u0119 wszyscy w\u0142a\u015bciciele.", "Aby bezbole\u015bnie przej\u015b\u0107 proces rejestracji samochodu i oszcz\u0119dzi\u0107 sobie stania w kolejce z dokumentami, mo\u017cemy skorzysta\u0107 z instytucji pe\u0142nomocnika, kt\u00f3ry w naszym imieniu dope\u0142ni wszystkich formalno\u015bci, a finalnie r\u00f3wnie\u017c odbierze nasz dow\u00f3d rejestracyjny.", "Upowa\u017cnienie mog\u0105 przekaza\u0107 tak\u017ce wsp\u00f3\u0142w\u0142a\u015bciciele, kt\u00f3rzy nie maj\u0105 mo\u017cliwo\u015bci stawienia si\u0119 w wydziale komunikacji.", "Upowa\u017cnienie do zarejestrowania pojazdu przez pe\u0142nomocnika musi mie\u0107 form\u0119 pisemn\u0105. Musz\u0105 si\u0119 w nim znale\u017a\u0107 dane w\u0142a\u015bciciela pojazdu i pe\u0142nomocnika oraz wyra\u017any zapis, do czego dok\u0142adnie go upowa\u017cniamy \u2013 m.in. dane samochodu, kt\u00f3ry b\u0119dzie mia\u0142 w naszym imieniu zarejestrowa\u0107. Niezb\u0119dny jest tak\u017ce czytelny podpis.", "Jedynie w przypadku pe\u0142nomocnictwa realizowanego przez rodzic\u00f3w, dzieci, rodze\u0144stwo, dziadk\u00f3w i wnuki jest bezp\u0142atne. Za upowa\u017cnienie jakiejkolwiek innej osoby trzeba zap\u0142aci\u0107 17 z\u0142. Op\u0142at\u0119 nale\u017cy ui\u015bci\u0107 przed z\u0142o\u017ceniem wniosku o zarejestrowanie samochodu, a dow\u00f3d wp\u0142aty za\u0142\u0105czy\u0107 do dokument\u00f3w.", "W 2018 r. w Polsce skradziono 9,2 tys. samochod\u00f3w \u2013 wynika z danych Komendy G\u0142\u00f3wnej Policji. Cz\u0119\u015b\u0107 z nich trafi\u0142a na czarny rynek. Jak nie da\u0107 si\u0119 oszuka\u0107 i sprawdzi\u0107, czy samoch\u00f3d nie jest kradziony?", "W pierwszej kolejno\u015bci nale\u017cy sprawdzi\u0107 to\u017csamo\u015b\u0107 sprzedaj\u0105cego oraz faktyczne pochodzenie auta oraz jego warto\u015b\u0107 rynkow\u0105, je\u015bli jest zaskakuj\u0105co niska. Na tym etapie wa\u017cna jest tak\u017ce rozmowa ze sprzedawc\u0105, cho\u0107by telefoniczna, podczas kt\u00f3rej mo\u017cemy zweryfikowa\u0107 informacje zawarte w og\u0142oszeniu.", "Je\u015bli b\u0119dziemy mie\u0107 w\u0105tpliwo\u015bci, powinni\u015bmy sprawdzi\u0107 numer VIN na podwoziu lub nadwoziu z tym, kt\u00f3ry wpisany jest do dowodu rejestracyjnego. Numer VIN auta mo\u017cemy tak\u017ce sprawdzi\u0107, pobieraj\u0105c bezp\u0142atny raport z Centralnej Ewidencji Pojazd\u00f3w.", "To, czy auto nie ma \u201eprzebitego\u201d numeru VIN lub silnika, mo\u017cemy zweryfikowa\u0107 r\u00f3wnie\u017c na komisariacie policji, gdzie dodatkowo sprawdzimy, czy auto nie znajduje si\u0119 na li\u015bcie pojazd\u00f3w kradzionych.", "Znaj\u0105c numer VIN auta, mo\u017cemy tak\u017ce sprawdzi\u0107 histori\u0119 pojazdu, korzystaj\u0105c ze strony www.historiapojazdu.gov.pl. Dowiemy si\u0119 w\u00f3wczas m.in. o kolejnych zmianach w\u0142a\u015bcicieli i badaniach technicznych.", "To na kupuj\u0105cym ci\u0105\u017cy obowi\u0105zek sprawdzenia, czy auto jest kradzione. Je\u015bli tego nie zrobimy i staniemy si\u0119 w\u0142a\u015bcicielami kradzionego auta, mo\u017cemy zosta\u0107 oskar\u017ceni o paserstwo. W konsekwencji kupione auto zostanie nam odebrane, a zwrotu pieni\u0119dzy b\u0119dziemy mogli ubiega\u0107 si\u0119 w post\u0119powaniu cywilnym przeciwko nieuczciwemu sprzedawcy."]}
{"url": "https://www.bankier.pl/moto/nowe-samochody-coraz-drozsze-ale-marki-premium-tanieja-6325/", "title": ["Nowe samochody coraz dro\u017csze, ale marki premium taniej\u0105"], "lead": ["\u015arednio 111 684 z\u0142 kosztowa\u0142y w 2019 r. nowe samochody oferowane w Polsce \u2013 wynika z raportu Instytutu Bada\u0144 Rynku Motoryzacyjnego Samar. Nowe auto by\u0142o wi\u0119c \u015brednio o ponad 3 tys. z\u0142 dro\u017csze ni\u017c w 2018 r."], "text": ["\u015arednio 111 684 z\u0142 kosztowa\u0142y w 2019 r. nowe samochody oferowane w Polsce \u2013 wynika z raportu Instytutu Bada\u0144 Rynku Motoryzacyjnego Samar. Nowe auto by\u0142o wi\u0119c \u015brednio o ponad 3 tys. z\u0142 dro\u017csze ni\u017c w 2018 r.", "Samochody w ci\u0105gu roku podro\u017ca\u0142y wi\u0119c \u015brednio o 3,03 proc., bez uwzgl\u0119dniania promocji, rabat\u00f3w i koszt\u00f3w dodatkowego wyposa\u017cenia. Jak wynika z analizy, taniej mo\u017cna by\u0142o kupi\u0107 za to auta marki premium, kt\u00f3rych \u015brednia cena w por\u00f3wnaniu z 2018 r. spad\u0142a o 3,88 proc. do poziomu 223 116 z\u0142.", "Marki samochod\u00f3w z najwi\u0119kszym wzrostem cen w 2019 r.", "\u0179r\u00f3d\u0142o: IBRM Samar", "Najdro\u017csz\u0105 grup\u0119 stanowi\u0142y hybrydy typu plug-in, kt\u00f3re kosztowa\u0142y \u015brednio 297 299 z\u0142. Tradycyjne hybrydy (HEV) kosztowa\u0142y \u015brednio 129 398 z\u0142. Klasyczne \u201eelektryki\u201d dealerzy wyceniali \u015brednio na 196 029 z\u0142.", "Przygl\u0105daj\u0105c si\u0119 poszczeg\u00f3lnym markom, najmocniej, bo o 16 proc. w ci\u0105gu roku, poszybowa\u0142y \u015brednie ceny aut oferowanych przez Citroena (\u015brednio 78 124 z\u0142). Wed\u0142ug ekspert\u00f3w z IBRM Samar, wp\u0142yw na tak du\u017cy wzrost mia\u0142 debiutuj\u0105cy na rynku model c5 aircross. Por\u00f3wnywalny wzrost cen, \u015brednio o 15 proc. odnotowa\u0142y tak\u017ce modele Seata (\u015brednio 95 567 z\u0142). Powy\u017cej 10 proc. podro\u017ca\u0142y jeszcze modele Abarth (\u015brednio 98 723 z\u0142) i Alfa Romeo oferowane przez koncern Fiat Chrysler.", "W d\u00f3\u0142 pow\u0119drowa\u0142y zw\u0142aszcza ceny dro\u017cszych marek. O 14,6 proc. mniej ni\u017c w 2018 r. trzeba by\u0142o p\u0142aci\u0107 za auta oferowane przez Lamborghini, a o 13,7 proc. potania\u0142y lexusy. Spo\u015br\u00f3d popularniejszych w\u015br\u00f3d Polak\u00f3w marek najmocniej, o 3,5 proc. ceny obni\u017cy\u0142o BMW, o 2,5 proc. \u2013 Nissan, a o 2,4 proc. \u2013 Audi.", "Tradycyjnie najdro\u017cszym miesi\u0105cem ubieg\u0142ego roku by\u0142 grudzie\u0144. \u015arednia cena auta przekroczy\u0142a w\u00f3wczas 120 tys. z\u0142. Dla por\u00f3wnania, w styczniu by\u0142o to \u015brednio o 15 tys. z\u0142 mniej.", "Marki samochod\u00f3w z najwi\u0119kszym spadkiem cen w 2019 r.", "\u0179r\u00f3d\u0142o: IBRM Samar", "Jak jednak zauwa\u017caj\u0105 autorzy raportu, dane z ostatnich 20 lat pokazuj\u0105, \u017ce cena aut wzrasta\u0142a w tym czasie w podobnym tempie, co inflacja i \u015brednia pensja Polak\u00f3w. Od 1999 r. nowe samochody podro\u017ca\u0142y \u015brednio o 210,6 proc., podczas gdy \u015brednie wynagrodzenie netto wzros\u0142o o 211,76 proc.", "\u015arednia pensja na poziomie 4908 z\u0142, kt\u00f3ra notowana by\u0142a w 2019 r., pozwoli\u0142aby na osi\u0105gni\u0119cie \u015bredniej ceny auta po blisko 23 miesi\u0105cach.", " Wszystko przez nowe, bardziej restrykcyjne normy emisji dwutlenku w\u0119gla, kt\u00f3re b\u0119d\u0105 wynosi\u0142y 95 g na kilometr. Producenci, kt\u00f3rzy nie spe\u0142ni\u0105 nowych wymog\u00f3w, b\u0119d\u0105 p\u0142acili 95 euro kary za ka\u017cdy przekroczony gram. B\u0119dzie ona naliczana od ka\u017cdego sprzedanego samochodu.", "Jak szacuje serwis Carsmile.pl, je\u015bli koncerny produkowa\u0142yby auta wydzielaj\u0105ce do atmosfery tyle dwutlenku w\u0119gla, ile w ubieg\u0142ym roku (\u015brednio 120,5 g/km), kara tylko od jednego wyprodukowanego samochodu wynios\u0142aby ponad 2400 euro (ponad 10 000 z\u0142). Za kary najprawdopodobniej zap\u0142ac\u0105 nie producenci, a klienci. Oznacza\u0142oby to \u015brednio co najmniej 10 tys. z\u0142otych wi\u0119cej do obecnej ceny samochodu."]}
{"url": "https://www.bankier.pl/moto/wysoka-kara-dla-mezczyzny-ktory-jechal-230-km-h-we-mgle-6339/", "title": ["Wysoka kara dla m\u0119\u017cczyzny, kt\u00f3ry jecha\u0142 230 km/h we mgle"], "lead": ["5 tys. z\u0142 grzywny i p\u00f3\u0142roczny zakaz prowadzenia pojazd\u00f3w \u2013 to konsekwencje, jakie poniesie 47-latek, kt\u00f3rego policjanci grupy Speed zatrzymali w grudniu na S3 w pow. \u015bwiebodzi\u0144skim. We mgle mia\u0142 na liczniku prawie 230 km/h, a w aucie \u017con\u0119 i dzieci \u2013 poinformowa\u0142 Marcin Ruci\u0144ski z Komendy Powiatowej Policji w \u015awiebodzinie."], "text": ["\u201eS\u0105d, kt\u00f3ry w\u0142a\u015bnie wyda\u0142 wyrok w tej sprawie, zauwa\u017cy\u0142 z jakim lekcewa\u017ceniem \u017cycia swojego, pasa\u017cer\u00f3w oraz innych uczestnik\u00f3w ruchu porusza\u0142 si\u0119 ten kierowca i ukara\u0142 go maksymaln\u0105 kar\u0105. O to wnioskowali policjanci w akcie oskar\u017cenia\u201d \u2013 powiedzia\u0142 Ruci\u0144ski.", "Doda\u0142, \u017ce ze strony policji nie b\u0119dzie pob\u0142a\u017cania dla pirat\u00f3w drogowych, kt\u00f3rzy nara\u017caj\u0105 nie tylko swoje \u017cycie, ale i innych ludzi.", "Do zatrzymania 47-latka dosz\u0142o 22 grudnia ub. roku, kiedy wraz z rodzin\u0105 jecha\u0142 on na \u015bwi\u0105teczny wypoczynek. Namierzy\u0142 go patrol z grupy Speed, kiedy we mgle porusza\u0142 si\u0119 z pr\u0119dko\u015bci\u0105 prawie 230 km/h tras\u0105 ekspresow\u0105 S3.", "\u201eTego dnia widoczno\u015b\u0107 ograniczona by\u0142a do kilkudziesi\u0119ciu metr\u00f3w z powodu g\u0119stej mg\u0142y. Wioz\u0105cemu dwoje ma\u0142ych dzieci oraz \u017con\u0119 m\u0119\u017cczy\u017anie nie da\u0142o to do my\u015blenia i porusza\u0142 si\u0119 z pr\u0119dko\u015bci\u0105 blisko 230 km/h\u201d \u2013 oceni\u0142 Ruci\u0144ski.", "Autor: Marcin Rynkiewicz"]}
{"url": "https://www.bankier.pl/moto/general-motors-zainwestuje-22-mld-dol-w-fabryke-w-detroit-6341/", "title": ["General Motors zainwestuje 2,2 mld dol. w fabryk\u0119 w Detroit"], "lead": ["Ameryka\u0144ski koncern motoryzacyjny General Motors wyda 2,2 mld dol. na remont fabryki w Detroit, gdzie ma produkowa\u0107 pojazdy elektryczne i autonomiczne \u2013 poda\u0142a w poniedzia\u0142ek agencja AP. Docelowo chce zatrudni\u0107 2 tys. os\u00f3b."], "text": ["Jak wskazano, produkcja pierwszych elektrycznych pickup-\u00f3w ma ruszy\u0107 w Detroit pod koniec 2021 r. W planach jest te\u017c uruchomienie produkcji pojazd\u00f3w autonomicznych.", "Pick-up b\u0119dzie, jak zapowiedzia\u0142 koncern, pierwszym z ca\u0142ej serii elektrycznych pojazd\u00f3w, jakie maj\u0105 powstawa\u0107 w wyremontowanej fabryce, po\u0142o\u017cnej przy granicy z miejscowo\u015bci\u0105 Hamtramck.", "Agencja przypomnia\u0142a, \u017ce w listopadzie 2018 r. GM og\u0142osi\u0142 plany zamkni\u0119cia fabryki oraz trzech innych jego zak\u0142ad\u00f3w w Stanach Zjednoczonych. Zesz\u0142ej jesieni \u2013 po burzliwych negocjacjach ze zwi\u0105zkami zawodowymi \u2013 firma zapowiedzia\u0142a jednak, \u017ce ponownie otworzy fabryk\u0119 Detroit-Hamtramck, by budowa\u0107 tam pojazdy elektryczne.", "Obecnie, jak podkre\u015bli\u0142a AP, zak\u0142ad pracuje \u201ena p\u00f3\u0142 gwizdka\u201d w systemie jednozmianowym \u2013 ok. 900 pracownik\u00f3w sk\u0142ada tam cadillaki CT6 i chevrolety impala.", "Fabryka w Detroit ma zosta\u0107 zamkni\u0119ta pod koniec lutego, gdy, jak zapowiedziano, rusz\u0105 prace remontowe. Przedstawiciele GM, cytowani przez agencj\u0119, zapowiedzieli, \u017ce w ich ramach, usprawnione zostan\u0105 m.in. monta\u017cownie i lakiernie oraz stanowiska blacharsko-lakiernicze.", "Jak zapowiedzia\u0142a cytowana przez agencj\u0119 dyrektor generalna GM Mary Barra, dzi\u0119ki restrukturyzacji w fabryce b\u0119dzie powstawa\u0107 20 modeli elektrycznych aut, kt\u00f3re mia\u0142yby trafi\u0107 do sprzeda\u017cy na mi\u0119dzynarodowych rynkach do 2023 r.", "autor: Magdalena Jarco"]}
{"url": "https://www.bankier.pl/moto/licznik-samochodu-cofniety-o-milion-kilometrow-6218/", "title": ["Licznik samochodu cofni\u0119ty o milion kilometr\u00f3w"], "lead": [], "text": ["Policjanci weryfikuj\u0105 te informacje.", "Mercedes sprinter zosta\u0142 zatrzymany do kontroli na ul. Wita Stwosza w Krakowie z powodu niesprawnych \u015bwiate\u0142. Sprawdzenie drogomierza wykaza\u0142o, \u017ce r\u00f3\u017cnica pomi\u0119dzy rzeczywistym przebiegiem pojazdu a stanem licznika odnotowanym w Centralnej Ewidencji Pojazd\u00f3w wynosi ponad 1 milion 14 tys. kilometr\u00f3w.", "\u201eW grudniu 2019 roku podczas przegl\u0105du technicznego na stacji diagnostycznej stan licznika wynosi\u0142 2 mln 8 tys. 533 km, a obecnie wskazywa\u0142 on 993 tys. 892 km\u201d \u2013 poinformowa\u0142 Gle\u0144.", "Od 1 stycznia wymiana licznika w poje\u017adzie musi by\u0107 odpowiednio udokumentowana, mo\u017cna to zrobi\u0107 tylko z powodu jego uszkodzenia lub w przypadku konieczno\u015bci wymiany elementu z nim zwi\u0105zanego. W\u0142a\u015bciciel pojazdu powinien w ci\u0105gu 14 dni stawi\u0107 si\u0119 w stacji kontroli pojazd\u00f3w w celu dokonania odczytu drogomierza. Diagnosta wprowadza dane do bazy CEP i wydaje za\u015bwiadczenie.", "Zgodnie z nowelizacj\u0105 prawa o ruchu drogowym od pocz\u0105tku roku policjanci maj\u0105 obowi\u0105zek sprawdza\u0107 i spisywa\u0107 stan licznika, a odczytane wskazania drogomierza przes\u0142a\u0107 do Centralnej Ewidencji Pojazd\u00f3w i Kierowc\u00f3w. Do tej pory krakowscy policjanci ujawnili dziewi\u0119\u0107 przypadk\u00f3w cofania licznik\u00f3w m.in. w bmw o ponad 111 tys. km i w autobusie marki mercedes o ponad 99 tys. km.", "Za zmian\u0119 wskazania drogomierza lub ingerencj\u0119 w prawid\u0142owo\u015b\u0107 jego pomiaru grozi od trzech miesi\u0119cy do pi\u0119ciu lat pozbawienia wolno\u015bci. Takiej samej karze podlega zar\u00f3wno osoba, kt\u00f3ra cofa licznik pojazdu, jak i ta, kt\u00f3ra tak\u0105 korekt\u0119 zleca. (PAP)", "Autorka: Ma\u0142gorzata Wosion-Czoba", "wos/ robs/"]}
{"url": "https://www.bankier.pl/moto/trwa-wyprzedaz-aut-z-rocznika-2019-gdzie-najwieksze-rabaty-6215/", "title": ["Trwa wyprzeda\u017c aut z rocznika 2019. Gdzie najwi\u0119ksze rabaty?"], "lead": ["Producenci i samochodowi dealerzy \u0142owi\u0105 klient\u00f3w rabatami na auta z rocznika 2019. Zaoszcz\u0119dzi\u0107 mo\u017cna od nieco ponad tysi\u0105ca do nawet 40 tys. z\u0142, a promocja obj\u0119\u0142a 107 modeli \u2013 wynika z analizy Bankier.pl. Redakcja sprawdzi\u0142a, u kt\u00f3rego producenta i na kt\u00f3rym modelu mo\u017cna zaoszcz\u0119dzi\u0107 najwi\u0119cej."], "text": ["Producenci i samochodowi dealerzy \u0142owi\u0105 klient\u00f3w rabatami na auta z rocznika 2019. Zaoszcz\u0119dzi\u0107 mo\u017cna od nieco ponad tysi\u0105ca do nawet 40 tys. z\u0142, a promocja obj\u0119\u0142a 107 modeli \u2013 wynika z analizy Bankier.pl. Redakcja sprawdzi\u0142a, u kt\u00f3rego producenta i na kt\u00f3rym modelu mo\u017cna zaoszcz\u0119dzi\u0107 najwi\u0119cej.", "Aby \u0142atwiej odnale\u017a\u0107 si\u0119 w wyprzeda\u017cowym g\u0105szczu ofert i cen, redakcja Bankier.pl zebra\u0142a wszystkie przeceny, jakie dla modeli z rocznika 2019 przygotowa\u0142y poszczeg\u00f3lne koncerny. W tym roku upusty dotycz\u0105 17 marek i 107 modeli. Wi\u0119kszo\u015b\u0107 z nich rabatem obj\u0119\u0142a tak\u017ce dodatkowe elementy wyposa\u017cenia i ubezpieczenia, a cz\u0119\u015b\u0107 koncern\u00f3w zamierza dop\u0142aci\u0107 za stary samoch\u00f3d zostawiony w rozliczeniu.", "Po ni\u017cszej cenie ni\u017c jeszcze w ubieg\u0142ym roku mo\u017cna kupi\u0107 sze\u015b\u0107 modeli produkowanych przez nale\u017c\u0105c\u0105 do Volkswagena Skod\u0119. Spora obni\u017cka, o 12 000 z\u0142, czeka m.in. klient\u00f3w, kt\u00f3rzy zdecyduj\u0105 si\u0119 na kupno najpopularniejszego modelu ubieg\u0142ego roku w Polsce \u2013 skody octavii.", "Dzi\u0119ki upustowi mo\u017cna j\u0105 kupi\u0107 ju\u017c za nieco ponad 66 tys. z\u0142. Tyle b\u0119dzie nas kosztowa\u0142 jednak model z najs\u0142abszym silnikiem 1.0 TSI o mocy 115 KM.", "Nale\u017c\u0105cy r\u00f3wnie\u017c do Volkswagena hiszpa\u0144ski Seat na li\u015bcie obj\u0119tej wyprzeda\u017c\u0105 rocznika umie\u015bci\u0142 sze\u015b\u0107 modeli. Upusty wahaj\u0105 si\u0119 od 4 do 18,2 tys. z\u0142 i s\u0105 uzale\u017cnione od ceny samochodu. Maksymalny rabat od ceny wynosi jednak 12 tys. z\u0142 i dotyczy modelu alhambra. Dodatkowo Seat oferuje do 3000 z\u0142 za zostawienie starego seata w ramach rozliczenia. Taniej mo\u017cna naby\u0107 tak\u017ce pakiety Summer Edition obejmuj\u0105ce m.in. belki dachowe, baga\u017cnik dachowy czy hak holowniczy.", "Wyprzeda\u017c rocznika 2019 \u2013 Skoda, Seat, Volkswagen", "\u0179r\u00f3d\u0142o: Bankier.pl na podstawie ofert producent\u00f3w (stan na 16.01.2020)", "Nieco d\u0142u\u017csz\u0105 list\u0119 noworocznych przecen przedstawi\u0142 sam Volkswagen. Z rabatem mo\u017cna kupi\u0107 dziesi\u0119\u0107 modeli z rocznika 2019. Najwi\u0119cej, nawet 30 000 z\u0142 mo\u017cna zaoszcz\u0119dzi\u0107 na arteonie. Wybieraj\u0105c najpopularniejszego w rodzinie VW golfa, zap\u0142acimy o 16 tys. z\u0142 mniej. Co istotne, wcze\u015bniej warto sprawdzi\u0107, u kt\u00f3rego dealera dost\u0119pna jest dana wersja.", "A\u017c 29 przecenionych modeli czeka na mi\u0142o\u015bnik\u00f3w japo\u0144skiej motoryzacji. W\u015br\u00f3d modeli wyprzedawanych przez Toyot\u0119 mo\u017cna znale\u017a\u0107 m.in. znajduj\u0105ce si\u0119 na podium popularno\u015bci w\u015br\u00f3d klient\u00f3w indywidualnych w 2019 r. coroll\u0119 (maksymalnie 16 000 z\u0142 rabatu na wersj\u0119 sedan) i yaris (maksymalnie 5 000 z\u0142 rabatu). Na rabat sk\u0142adaj\u0105 si\u0119 jednak r\u00f3wnie\u017c zni\u017cki na dodatkowe pakiety, co warto mie\u0107 na uwadze przy kupnie samochodu z wyprzeda\u017cy.", "Rabaty na konkretne wersje silnikowe aut z rocznika modelowego 2019 zastosowa\u0142a w tym roku Honda. Te jednak, w por\u00f3wnaniu do innych marek, nie ra\u017c\u0105 wysoko\u015bci\u0105. O 3000 z\u0142 mniej zap\u0142acimy wybieraj\u0105c hond\u0119 cr-v. Pod warunkiem jednak, \u017ce wybierzemy auto z silnikiem 1,5 i-VTEC. Maksymalny upust w wysoko\u015bci 10 000 z\u0142 zosta\u0142 przeznaczony dla sportowej wersji hondy civic type r. Koncern przygotowa\u0142 tak\u017ce zni\u017cki na poszczeg\u00f3lne pakiety. Dla przyk\u0142adu, pakiet Aero dla modelu cr-v mo\u017cna kupi\u0107 z 50-procentowym rabatem.", "Najmniej przecenionych modeli w\u015br\u00f3d japo\u0144skich producent\u00f3w mo\u017cna znale\u017a\u0107 w ofercie Nissana. Koncern w polskich salonach postawi\u0142 na wyprzeda\u017c SUV-\u00f3w. Obni\u017cki s\u0105 znaczne i si\u0119gaj\u0105 nawet 20 proc. O 21 tys. mniej trzeba b\u0119dzie zap\u0142aci\u0107 za qashqaia. Z kolei na model x-trail obowi\u0105zuje maksymalny rabat w wysoko\u015bci 18 tys. z\u0142. Zag\u0142\u0119biaj\u0105c si\u0119 w ofert\u0119, tak r\u00f3\u017cowo jednak nie jest. Niekt\u00f3re modele obj\u0119te s\u0105 rabatami wy\u0142\u0105cznie dla firm.", "Wyprzeda\u017c rocznika 2019 \u2013 Toyota, Honda, Nissan, Mazda, Mitsubishi", "\u0179r\u00f3d\u0142o: Bankier.pl na podstawie ofert producent\u00f3w (stan na 16.01.2020)", "Nieco tylko liczniejsze przedstawicielstwo w wyprzeda\u017cowym cenniku maj\u0105 modele Mazdy. Model 6 z rocznika 2019 mo\u017cna kupi\u0107 od 103 900 z\u0142, o 20 000 z\u0142 taniej. Ch\u0119tni na modele, kt\u00f3re nie znalaz\u0142y si\u0119 na wyprzeda\u017cowej li\u015bcie \u2013 np. cx-3 i cx-30, mog\u0105 liczy\u0107 na ta\u0144szy komplet zimowych opon czy metalizowany lakier za 1 z\u0142, zamiast standardowych 2800 z\u0142.", "Japo\u0144skie wyprzeda\u017ce rocznika zamyka Mitsubishi. Do 31 stycznia mo\u017cna taniej kupi\u0107 cztery modele. Zni\u017cki nie powalaj\u0105 jednak na kolana. Od 2000 z\u0142 mniej za model asx do 5000 z\u0142 mniej za space star, dla kt\u00f3rego producent przewidzia\u0142 tak\u017ce 1000 z\u0142 rabatu w przypadku zakupu ubezpieczenia PZU.", "Mitsubishi przecenia tak\u017ce wyprodukowane w ubieg\u0142ym roku auta z roczniku modelowego 2020. I tak np. za model outlander w najta\u0144szej wersji wyposa\u017cenia Invite Plus mo\u017cna zap\u0142aci\u0107 o 10 000 z\u0142 mniej, Z kolei dro\u017csza wersja Instyle wyposa\u017cona w dwulitrowy silnik o mocy 150 KM kosztuje o 14 388 z\u0142 mniej.", "Ni\u017csze ceny na auta z rocznika 2019 mo\u017cna znale\u017a\u0107 tak\u017ce u korea\u0144skich producent\u00f3w. Cho\u0107 ilo\u015bci\u0105 przecenionych modeli przewodzi Kia, to wy\u017csze rabaty mo\u017cna znale\u017a\u0107 w ofercie Hyundaia. Te wahaj\u0105 si\u0119 od 5 000 z\u0142 w przypadku najmniejszego modelu i10 do nawet 25 000 z\u0142 dla najdro\u017cszego na li\u015bcie modelu santa fe. W ka\u017cdym przypadku rabat uwzgl\u0119dnia 2000 z\u0142 za odkup starego hyundaia.", "Wyprzeda\u017c rocznika 2019 \u2013 Hyundai, Kia", "\u0179r\u00f3d\u0142o: Bankier.pl na podstawie ofert producent\u00f3w (stan na 16.01.2020)", "Drugi z korea\u0144skich koncern\u00f3w motoryzacyjnych i jednocze\u015bnie tegoroczny lider pod wzgl\u0119dem liczby przecenionych modeli, przecen\u0105 obj\u0105\u0142 jedynie samochody w bogatszej wersji wyposa\u017cenia Business Line Plus. Zni\u017cki nie wywo\u0142uj\u0105 jednak szoku. Wahaj\u0105 si\u0119 od 2000 z\u0142 (model stonic) do 9000 z\u0142 (model sorento). Dodatkowo mo\u017cna liczy\u0107 na 10 000 z\u0142 zni\u017cki na zakup wyposa\u017cenia dodatkowego.", "Spore rabaty swoim klientom zafundowa\u0142 na pocz\u0105tku roku ameryka\u0144ski Ford. Te si\u0119gaj\u0105 nawet blisko 30 tys. z\u0142. Najwi\u0119cej mo\u017cna zaoszcz\u0119dzi\u0107 wybieraj\u0105c modele z silnikami diesla i w najwy\u017cszej wersji wyposa\u017cenia Titanium i St-Line. Dla przyk\u0142adu, za forda kug\u0119 z 2-litrow\u0105 jednostk\u0105 TDCi o mocy 180 KM zap\u0142acimy dok\u0142adnie o 28 780 z\u0142 mniej.", "Mniej \u2013 maksymalnie 9 000 z\u0142 \u2013 zaoszcz\u0119dzimy decyduj\u0105c si\u0119 na kt\u00f3ry\u015b z przecenionych modeli Opla. Podobnie, jak w przypadku wielu marek, im wi\u0119ksze i dro\u017csze auto wybierzemy, tym wi\u0119kszy rabat otrzymamy. Z tendencji tej wy\u0142amuje si\u0119 jednak opel insygnia, na kt\u00f3ry producent przewidzia\u0142 jedynie 4000 z\u0142 obni\u017cki.", "Wyprzeda\u017c rocznika 2019 \u2013 Ford, Opel, Renault, Citroen", "\u0179r\u00f3d\u0142o: Bankier.pl na podstawie ofert producent\u00f3w (stan na 16.01.2020)", "Rabat od ceny katalogowej i zni\u017ck\u0119 na opony zimowe przewidzia\u0142o w przypadku aut z rocznika 2019 Renault. Francuski koncern pozwoli zaoszcz\u0119dzi\u0107 w ten spos\u00f3b maksymalnie 26 000 z\u0142. Taki rabat \u0142\u0105cznie ze zni\u017ck\u0105 na opony obj\u0105\u0142 modele talisman i espace. Dla najpopularniejszego w ubieg\u0142ym roku modelu clio przewidziano 4 000 z\u0142 upustu.", "Zni\u017cki poni\u017cej 10 000 z\u0142 dla modeli z wyprzedawanego rocznika przygotowa\u0142 nale\u017c\u0105cy do grupy PSA Citroen. Te wahaj\u0105 si\u0119 od 2000 do 9000 z\u0142. W przypadku niekt\u00f3rych modeli, np. SUV-a c5 aircross, mo\u017cna liczy\u0107 na dodatkowy 1000 z\u0142 rabatu w przypadku skorzystania z finansowania PSA Finance.", "Szerok\u0105 gam\u0119 przecen wprowadzi\u0142y tak\u017ce marki nale\u017c\u0105ce do koncernu Fiat Chrysler (FCA). Rabatem obj\u0119tych zosta\u0142o m.in. siedem modeli Fiata. Co wa\u017cne, na obni\u017ck\u0119 mo\u017cna liczy\u0107 przy wyborze ka\u017cdej wersji wyposa\u017cenia, a tak\u017ce pojemno\u015bci i mocy silnika. Przedzia\u0142 kwotowy rabat\u00f3w jest do\u015b\u0107 szeroki i waha si\u0119 od 4350 z\u0142 (fiat tipo) do 20 000 (fiat doblo).", "Wyprzeda\u017c rocznika 2019 \u2013 Fiat, Alfa Romeo, Jeep", "\u0179r\u00f3d\u0142o: Bankier.pl na podstawie ofert producent\u00f3w (stan na 16.01.2020)", "O upusty powinni pyta\u0107 si\u0119 tak\u017ce mi\u0142o\u015bnicy wi\u0119kszych aut koncernu FCA. Na wyprzeda\u017cowej li\u015bcie znalaz\u0142o si\u0119 bowiem sze\u015b\u0107 modeli Jeepa. Najmniej \u2013 15 000 z\u0142 mo\u017cna zaoszcz\u0119dzi\u0107 wybieraj\u0105c model renegade, najwi\u0119cej \u2013 nawet 40 000 z\u0142 w przypadku grand cherokee."]}
{"url": "https://www.bankier.pl/moto/rzymianie-maja-dosc-zakazu-ruchu-samochodow-z-silnikiem-diesla-6228/", "title": ["Rzymianie maj\u0105 do\u015b\u0107 zakazu ruchu samochod\u00f3w z silnikiem diesla"], "lead": ["Polemik\u0119 wywo\u0142a\u0142a w Rzymie decyzja burmistrz Virginii Raggi, kt\u00f3ra z powodu wysokiego poziomu smogu tak\u017ce w pi\u0105tek, czwarty dzie\u0144 z rz\u0119du wprowadzi\u0142a zakaz jazdy w godzinach szczytu wszystkich samochod\u00f3w z silnikiem diesla, w tym \u2013 tych najnowszej generacji."], "text": ["Ten zakaz jest zb\u0119dny i absurdalny; burmistrz chce walczy\u0107 z zanieczyszczeniem powietrza blokuj\u0105c najmniej truj\u0105ce je samochody \u2013 podkre\u015blaj\u0105 w mediach eksperci przeciwni tej inicjatywie.", "Wszystkie auta z silnikiem diesla, r\u00f3wnie\u017c te z norm\u0105 emisji spalin Euro 6, nie mog\u0105 je\u017adzi\u0107 w godzinach od 7:30 do 10:30 i od 16:30 do 20:30. Taki zakaz obowi\u0105zuje od wtorku.", "W ocenie specjalist\u00f3w zakaz ruchu pojazd\u00f3w najnowszej generacji, kt\u00f3rych wp\u0142yw na \u015brodowisko jest nieznaczny, jest pozbawiony sensu.", "\u201ePy\u0142y zawieszone pochodz\u0105 w po\u0142owie z ogrzewania budynk\u00f3w, a ca\u0142y transport, nie tylko samochody, odpowiada za 10 proc. zanieczyszcze\u0144\u201d \u2013 powiedzia\u0142 Ansie ekspert w dziedzinie mobilno\u015bci Pier Luigi del Viscovo.", "Jak zaznaczy\u0142, jedn\u0105 z g\u0142\u00f3wnych przyczyn zanieczyszczenia powietrza s\u0105 py\u0142y z nawierzchni podnoszone przez ko\u0142a jad\u0105cych aut.", "\u201eWystarczy\u0142oby umy\u0107 ulice, by drastycznie obni\u017cy\u0107 poziom py\u0142\u00f3w\u201d \u2013 doda\u0142. Zdaniem znawcy ruchu drogowego decyzja o obj\u0119ciu zakazem aut Euro 6 jest \u201epozbawiona podstaw\u201d.", "Podobnego zdania jest Maria Vittoria Prati z w\u0142oskiego Komitetu Bada\u0144 Naukowych, kt\u00f3ra argumentuje, i\u017c dzi\u0119ki rozwi\u0105zaniom technologicznym zastosowanym w najnowszych silnikach diesla auta te nie przekraczaj\u0105 limit\u00f3w zanieczyszczenia.", "\u201eW Rzymie nikt nie myje ulic\u201d \u2013 alarmuje dziennik \u201eIl Messaggero\u201d w pi\u0105tek.", "W Turynie na p\u00f3\u0142nocy, gdzie podobnie jak w Rzymie utrzymuje si\u0119 w tych dniach wysoki poziom py\u0142\u00f3w zawieszonych, przyst\u0105piono do mycia ulic.", "Z Rzymu Sylwia Wysocka (PAP)", "sw/ mars/"]}
{"url": "https://www.bankier.pl/moto/mezczyzni-powoduja-wiecej-smiertelnych-wypadkow-niz-kobiety-6230/", "title": ["M\u0119\u017cczy\u017ani powoduj\u0105 wi\u0119cej \u015bmiertelnych wypadk\u00f3w ni\u017c kobiety"], "lead": ["M\u0119\u017cczy\u017ani s\u0105 znacznie cz\u0119\u015bciej sprawcami wypadk\u00f3w i kolizji drogowych ni\u017c kobiety \u2013 wynika z danych Komendy G\u0142\u00f3wnej Policji. Wypadki spowodowane przez m\u0119\u017cczyzn cz\u0119\u015bciej ko\u0144cz\u0105 si\u0119 \u015bmierci\u0105 ni\u017c te, kt\u00f3rych sprawczyniami s\u0105 kobiety."], "text": ["Z danych Komendy G\u0142\u00f3wnej Policji, do kt\u00f3rych dotar\u0142a PAP, wynika, \u017ce ubieg\u0142ym roku m\u0119\u017cczy\u017ani spowodowali 19 313 wypadk\u00f3w drogowych, w kt\u00f3rych zgin\u0119\u0142y 1904 osoby, a ponad 23,2 tys. os\u00f3b zosta\u0142o rannych. Dla por\u00f3wnania w tym samym czasie kobiety, prowadz\u0105c pojazdy, spowodowa\u0142y 6 060 wypadk\u00f3w, w kt\u00f3rych zgin\u0119\u0142o 267 os\u00f3b, a prawie 7,5 tys. zosta\u0142o rannych.", "Statystycznie w 2019 roku w prawie co 10 wypadku spowodowanym przez m\u0119\u017cczyzn gin\u0105\u0142 cz\u0142owiek. W tym samym okresie \u015bmierci\u0105 ko\u0144czy\u0142 si\u0119 prawie co 23 wypadek, kt\u00f3rego sprawczyniami by\u0142y kobiety.", "Podobnie sytuacja przedstawia\u0142a si\u0119 w roku 2018. Wtedy m\u0119\u017cczy\u017ani spowodowali 20 386 tys. wypadk\u00f3w, w kt\u00f3rych zgin\u0119\u0142o 1 875 os\u00f3b. Kobiety natomiast by\u0142y sprawczyniami 6 124 wypadk\u00f3w, w kt\u00f3rych zgin\u0119\u0142y 303 osoby.", "M\u0119\u017cczy\u017ani znacznie cz\u0119\u015bciej s\u0105 sprawcami nie tylko wypadk\u00f3w drogowych, ale r\u00f3wnie\u017c kolizji. W ubieg\u0142ym roku doprowadzili oni do ponad 259 tys. takich zdarze\u0144 drogowych, za\u015b w roku 2018 kolizji spowodowanych przez m\u0119\u017cczyzn odnotowano ponad 256 tys. Dla por\u00f3wnania kobiety w roku 2019 spowodowa\u0142y ponad 85 tys. kolizji, za\u015b rok wcze\u015bniej niewiele ponad 84 tys. Przy czym podkre\u015bli\u0107 nale\u017cy, \u017ce dane, kt\u00f3rymi dysponuje Komenda G\u0142\u00f3wna Policji, nie obejmuj\u0105 liczby przejechanych kilometr\u00f3w przez obie grupy kierowc\u00f3w.", "\u201eTe dane potwierdzaj\u0105 nasze obserwacje, a wi\u0119c to, \u017ce to m\u0119\u017cczy\u017ani maj\u0105 tzw. ci\u0119\u017csz\u0105 nog\u0119. Je\u017cd\u017c\u0105 bardziej ofensywnie, dynamicznie, z przekonaniem, \u017ce do wypadku nie dojdzie. St\u0105d skutki tych zdarze\u0144 s\u0105 takie, a nie inne, czyli bardziej tragiczne\u201d \u2013 m\u00f3wi w rozmowie z PAP podinsp. Rados\u0142aw Kobry\u015b z Biura Ruchu Drogowego KGP.", "Z danych resortu infrastruktury (wed\u0142ug stanu na 2 grudnia 2019 r.) wynika, \u017ce wydane i wa\u017cne prawa jazdy w Polsce ma ponad 13,4 mln m\u0119\u017cczyzn i prawie 9,4 mln kobiet.", "W ubieg\u0142ym roku, wed\u0142ug wst\u0119pnych jeszcze danych policji, ale obejmuj\u0105cych wypadki spowodowane zar\u00f3wno przez kieruj\u0105cych, jak i pieszych, na polskich drogach mia\u0142o miejsce 30 136 wypadk\u00f3w, czyli o 1 538 mniej ni\u017c w roku 2018. Zgin\u0119\u0142o w nich 2 897 os\u00f3b, czyli o 35 os\u00f3b wi\u0119cej. Rannych zosta\u0142o 35 292 osoby, czyli 2 067 os\u00f3b mniej ni\u017c w roku 2018. O ponad 6 tys. wzros\u0142a liczba zatrzymanych kierowc\u00f3w prowadz\u0105cych auto pod wp\u0142ywem alkoholu, kt\u00f3ra wynosi 110 678.", "Zwi\u0119kszy\u0142a si\u0119 tak\u017ce liczba przypadk\u00f3w przekroczenia pr\u0119dko\u015bci o ponad 50 km/h w terenie zabudowanym. Jak zaznacza policja, sta\u0142o si\u0119 to po raz pierwszy od wej\u015bcia w 2015 roku przepis\u00f3w, zgodnie z kt\u00f3rymi kieruj\u0105cemu grozi za to zatrzymanie prawa jazdy na trzy miesi\u0105ce. W 2019 roku ujawniono 48 754 takich zdarze\u0144, o 19 732 wi\u0119cej ni\u017c rok wcze\u015bniej.", "Finalnych danych Biura Ruchu Drogowego Komendy G\u0142\u00f3wnej Policji za 2019 rok mo\u017cna spodziewa\u0107 si\u0119 w po\u0142owie lutego. Mog\u0105 ulec zmianie np. kwalifikacje prawne poszczeg\u00f3lnych zdarze\u0144, a tak\u017ce liczba ofiar i poszkodowanych.", "Autor: Marcin Chomiuk"]}
{"url": "https://www.bankier.pl/moto/eksperci-nie-wierza-w-szybki-sukces-aut-elektrycznych-6236/", "title": ["Eksperci nie wierz\u0105 w szybki sukces aut elektrycznych"], "lead": ["75 proc. ekspert\u00f3w ze \u015bwiata nauki, biznesu, organizacji pozarz\u0105dowych, administracji i medi\u00f3w uwa\u017ca, \u017ce e-pojazdy nie upowszechni\u0105 si\u0119 w Polsce przed 2040 roku \u2013 wynika z badania Polskiego Instytutu Ekonomicznego."], "text": ["Jak wynika z badania Polskiego Instytutu Ekonomicznego (PIE) w ramach projektu pt. Foresight Polska 2035, po\u0142owa ekspert\u00f3w reprezentuj\u0105cych nauk\u0119, biznes, organizacje pozarz\u0105dowe, administracj\u0119 i media uwa\u017ca, \u017ce upowszechnienie pojazd\u00f3w o nap\u0119dzie alternatywnym w Polsce nast\u0105pi nie wcze\u015bniej ni\u017c w 2035 r., a 75 proc. ekspert\u00f3w wskazuje, \u017ce nie wcze\u015bniej ni\u017c w 2040 r.", "Oszacowane na podstawie odpowiedzi ekspert\u00f3w prawdopodobie\u0144stwo tego, \u017ce w Polsce upowszechni\u0105 si\u0119 pojazdy o nap\u0119dzie alternatywnym, wynosi 51 proc. \u2013 poda\u0142 Instytut.", "W badaniu wskazano, \u017ce wed\u0142ug ekspert\u00f3w bardzo silnymi barierami rozwoju elektromobilno\u015bci w Polsce s\u0105 wysokie koszty wdro\u017ce\u0144 innowacyjnych technologii, niska \u015bwiadomo\u015b\u0107 ekologiczna spo\u0142ecze\u0144stwa, niski poziom nak\u0142ad\u00f3w pa\u0144stwa na B+R oraz s\u0142abe dostosowywanie przedsi\u0119biorstw do zmiennych warunk\u00f3w otoczenia.", "Z bada\u0144 PIE wynika ponadto, \u017ce 37 proc. ekspert\u00f3w wskaza\u0142o, \u017ce pojazdy o nap\u0119dzie alternatywnym (np. elektrycznym, wodorowym) b\u0119d\u0105 powszechnie stosowane w transporcie drogowym. \u201eW uzasadnieniu swojego stanowiska badani eksperci podawali, \u017ce przej\u015bcie na pojazdy o nap\u0119dzie alternatywnym spowoduje korzystne przekszta\u0142cenia w przemy\u015ble i us\u0142ugach transportowych, poprawi stan \u015brodowiska naturalnego i zwi\u0119kszy bezpiecze\u0144stwo energetyczne kraju\u201d \u2013 czytamy.", "Z drugiej strony wskazano, \u017ce 14 proc. pytanych uwa\u017ca, \u017ce pojazdy o nap\u0119dzie alternatywnym powszechnie stosowane w transporcie drogowym b\u0119d\u0105 mia\u0142y niskie lub bardzo niskie znaczenie dla rozwoju spo\u0142eczno-gospodarczego Polski.", "Ta grupa ekspert\u00f3w uwa\u017ca\u0142a, \u017ce obecna, jak i przysz\u0142a produkcja pojazd\u00f3w o nap\u0119dzie alternatywnym b\u0119dzie stanowi\u0142a domeny polskiej gospodarki. Dlatego nie b\u0119dzie znacz\u0105cego zwi\u0105zku realizacji tezy z rozwojem spo\u0142eczno-gospodarczym Polski \u2013 podano.", "Jak wskaza\u0142 Instytut, \u201esceptycy zwracaj\u0105 te\u017c uwag\u0119, \u017ce mog\u0105 powsta\u0107 nowe technologie lub nast\u0105pi taka optymalizacja silnik\u00f3w spalinowych, \u017ce ich obci\u0105\u017cenie dla ekosystemu zasadniczo si\u0119 zmniejszy.", "Przeprowadzone przez Polski Instytut Ekonomiczny badanie delfickie (w\u015br\u00f3d ekspert\u00f3w)w ramach projektu pt. Foresight Polska 2035 odby\u0142o si\u0119 na prze\u0142omie listopada i grudnia 2019 r.(PAP)", "autorka: Longina Grzeg\u00f3rska-Szpyt", "lgs/ dym/"]}
{"url": "https://www.bankier.pl/moto/wypozyczalnia-elektrykow-vozilla-konczy-dzialalnosc-6239/", "title": ["Wypo\u017cyczalnia \u201eelektryk\u00f3w\u201d Vozilla ko\u0144czy dzia\u0142alno\u015b\u0107"], "lead": ["Po nieco ponad dw\u00f3ch latach dzia\u0142alno\u015bci z Wroc\u0142awia wycofuje si\u0119 Vozilla, operator pierwszej miejskiej wypo\u017cyczalni samochod\u00f3w elektrycznych. Auta b\u0119dzie mo\u017cna wypo\u017cycza\u0107 tylko do 30 kwietnia."], "text": ["Po nieco ponad dw\u00f3ch latach dzia\u0142alno\u015bci z Wroc\u0142awia wycofuje si\u0119 Vozilla, operator pierwszej miejskiej wypo\u017cyczalni samochod\u00f3w elektrycznych. Auta b\u0119dzie mo\u017cna wypo\u017cycza\u0107 tylko do 30 kwietnia.", "MSWE Vozilla ruszy\u0142a we Wroc\u0142awiu jesieni\u0105 2017 r. Z informacji na stronie firmy wypo\u017cyczalni wynika jednak, \u017ce ta zako\u0144czy swoj\u0105 dzia\u0142alno\u015b\u0107 we Wroc\u0142awiu 30 kwietnia. Tylko do tego czasu b\u0119dzie mo\u017cna wypo\u017cycza\u0107 samochody elektryczne.", "Potwierdzeniem zako\u0144czenia wsp\u00f3\u0142pracy przez Vozill\u0119 z miastem jest aneks do umowy podpisany przez w\u0142a\u015bciciela wypo\u017cyczalni \u2013 sp\u00f3\u0142k\u0119 Enigma\u00a0Systemy Ochrony Informacji.", "\u2013 W konsekwencji dynamicznych zmian otoczenia oraz sytuacji na rynku, projekt w obecnej formie straci\u0142 sens swojej kontynuacji. Brak przyk\u0142ad\u00f3w podobnych wypo\u017cyczalni funkcjonuj\u0105cych w zbli\u017conych uwarunkowaniach sprawia, \u017ce MWSE Vozilla mo\u017cna traktowa\u0107 jako eksperyment, z kt\u00f3rego zebrana wiedza pos\u0142u\u017cy ca\u0142ej bran\u017cy i pozwoli dalej rozwija\u0107 ide\u0119 \u201esharing economy\u201d w Polsce \u2013 czytamy w komunikacie zamieszczonym na stronie Vozilli.", "Jak dot\u0105d, konto w Vozilli za\u0142o\u017cy\u0142o ok. 60 tys. u\u017cytkownik\u00f3w, kt\u00f3rzy samochody wypo\u017cyczali 600 tys. razy. Od pocz\u0105tku firma postawi\u0142a na nissany leaf, a tak\u017ce nieco wi\u0119ksze nissany e-nv200. Nast\u0119pnie do floty do\u0142\u0105czy\u0142o renault zoe."]}
{"url": "https://www.bankier.pl/moto/suv-y-traca-na-wartosci-najmniej-jakie-auto-kupic-zeby-nie-stracic-6247/", "title": ["SUV-y trac\u0105 na warto\u015bci najmniej. Jakie auto kupi\u0107, \u017ceby nie straci\u0107?"], "lead": ["Od jednej trzeciej do nawet po\u0142owy trac\u0105 na warto\u015bci w ci\u0105gu trzech lat najpopularniejsze modele aut wybierane przez Polak\u00f3w w 2019 r. Aby straci\u0107 najmniej, warto wybra\u0107 SUV-a \u2013 wynika z raportu Info-Ekspert opublikowanego przez Instytut Bada\u0144 Rynku Motoryzacyjnego Samar."], "text": ["Od jednej trzeciej do nawet po\u0142owy trac\u0105 na warto\u015bci w ci\u0105gu trzech lat najpopularniejsze modele aut wybierane przez Polak\u00f3w w 2019 r. Aby straci\u0107 najmniej, warto wybra\u0107 SUV-a \u2013 wynika z raportu Info-Ekspert opublikowanego przez Instytut Bada\u0144 Rynku Motoryzacyjnego Samar.", "Ka\u017cde nowe auto traci na warto\u015bci ju\u017c po wyje\u017adzie z salonu, jednak r\u00f3\u017cnice pomi\u0119dzy poszczeg\u00f3lnymi modelami wynosz\u0105 nawet kilkadziesi\u0105t procent.", "\u2013 Zale\u017cy to m.in. od popytu na konkretny model, opinii o marce i modelu, polityki cenowej i rabatowej importera, cyklu \u017cycia pojazdu, rodzaju nadwozia, pojemno\u015bci oraz rodzaju silnika, wersji wyposa\u017cenia i segmentu \u2013 t\u0142umaczy Dariusz Wo\u0142oszka z Info-Ekspert, cytowany przez IBRM Samar.", "Modele aut trac\u0105ce najmniej na warto\u015bci", "\u0179r\u00f3d\u0142o: IBRM Samar na podstawie raportu Info-Expert", "Wed\u0142ug raportu Info-Ekspert, po trzech latach i przejechaniu 90 tys. km, najmniej na warto\u015bci straci\u0142y SUV-y. W pierwszej sz\u00f3stce, znalaz\u0142y si\u0119 ich a\u017c pi\u0119\u0107.", "\nNajwi\u0119cej w stosunku do w\u0142o\u017conych w zakup auta pieni\u0119dzy, mo\u017cna by\u0142o zarobi\u0107 w przypadku hyundaia tucsona \u2013 66 proc. Przek\u0142adaj\u0105c to na liczby bezwzgl\u0119dne, je\u015bli najta\u0144sza wersja tucsona wyceniana jest w Polsce na 87 800 z\u0142, to po trzech latach b\u0119dzie mo\u017cna go sprzeda\u0107 za niespe\u0142na 58 tys. z\u0142.", "Powy\u017cej 60 proc. pierwotnej warto\u015bci w ci\u0105gu trzech lat utrzymuje tak\u017ce toyota rav4 (65,4 proc.), toyota c-hr (60,5 proc.), kia sportage (60,1 proc.) oraz skoda octavia III (60,5 proc.), kt\u00f3ra w 2019 r. zosta\u0142a najpopularniejszym samochodem w Polsce.", "Najpopularniejszy samoch\u00f3d 2019 r. w\u015br\u00f3d klient\u00f3w indywidualnych w Polsce \u2013 dacia duster, w ci\u0105gu trzech lat i po przejechaniu 90 tys. km straci na warto\u015bci \u015brednio ponad 42 proc. Je\u015bli najta\u0144sza wersja wyceniana jest obecnie na 41 900 z\u0142, to po trzech latach b\u0119dzie j\u0105 mo\u017cna odsprzeda\u017c za nieco powy\u017cej 24 tys. z\u0142.", "Sporo na warto\u015bci trac\u0105 samochody segmentu B. Za opla cors\u0119 f po trzech latach u\u017cywania dostaniemy \u015brednio 56,2 proc. pierwotnej ceny, za skod\u0119 fabi\u0119 i renault clio v 55 proc. Nieco mniej na warto\u015bci straci za to toyota yaris, kt\u00f3ra po analizowanym okresie utrzyma \u015brednio 58,1 proc. pierwotnej warto\u015bci.", "W raporcie wzi\u0119to pod uwag\u0119 warto\u015b\u0107 aut benzynowych po trzech latach u\u017cytkowania i przejechaniu 90 tys. kilometr\u00f3w, w podstawowych wersjach wyposa\u017cenia."]}
{"url": "https://www.bankier.pl/moto/pie-wzrost-handlu-online-to-wiecej-samochodow-w-miastach-6264/", "title": ["PIE: wzrost handlu online to wi\u0119cej samochod\u00f3w w miastach"], "lead": ["Wzrost handlu online zwi\u0119ksza liczb\u0119 samochod\u00f3w dostawczych poruszaj\u0105cych si\u0119 po polskich ulicach \u2013 wskazuje Polski Instytut Ekonomiczny. Instytut dodaje, \u017ce 71 proc. badanych wskazuje, \u017ce najwi\u0119ksz\u0105 motywacj\u0105 do robienia zakup\u00f3w przez internet to dostawa kurierem."], "text": ["Jak wskazuj\u0105 eksperci Polskiego Instytutu Ekonomicznego (PIE), e-commerce nap\u0119dza przewozy kurierskie i wp\u0142ywa na jako\u015b\u0107 \u017cycia w miastach. \u201eW wymiarze spo\u0142ecznym rosn\u0105ce znaczenie e-commerce oraz id\u0105cy za tym wzrost liczby dostawy przesy\u0142ek, z coraz wi\u0119kszym udzia\u0142em dostaw do prywatnych mieszka\u0144, oznacza rosn\u0105cy ruch samochod\u00f3w dostawczych oraz problemy ze spalinami, parkowaniem i bezpiecze\u0144stwem\u201d \u2013 czytamy w analizie.", "\u201eW 2019 r. po raz pierwszy ponad po\u0142owa Polak\u00f3w (dok\u0142adnie 53,9 proc.) deklarowa\u0142a kupowanie online towar\u00f3w lub us\u0142ug. Odsetek ten dynamicznie ro\u015bnie, o 17 proc. w ostatnich 5 latach i a\u017c o 6,1 pkt. proc. w por\u00f3wnaniu z 2018 r.\u201d \u2013 podano.", "Wed\u0142ug PIE, wzrost handlu online nie jest niczym zaskakuj\u0105cym, ciekawe s\u0105 jednak towarzysz\u0105ce mu szersze zjawiska i zmiany spo\u0142eczne. \u201eMa on kluczowy wp\u0142yw na rozw\u00f3j rynku przesy\u0142ek kurierskich, a tym samym na liczb\u0119 samochod\u00f3w dostawczych poruszaj\u0105cych si\u0119 po polskich ulicach\u201d \u2013 wskazano. Dodano, \u017ce tylko w 2018 r. liczba przesy\u0142ek kurierskich wynios\u0142a 368 mln i by\u0142a o ok. 20 proc. wy\u017csza ni\u017c rok wcze\u015bniej.", "W ocenie Instytutu, to w\u0142a\u015bnie mo\u017cliwo\u015b\u0107 dostarczenia towaru do domu lub paczkomatu jest g\u0142\u00f3wn\u0105 motywacj\u0105 wskazywan\u0105 przez respondent\u00f3w pytanych o wyb\u00f3r zakup\u00f3w online. \u201e71 proc. badanych wskazuje, \u017ce dostawa kurierem jest dla nich najwi\u0119ksz\u0105 motywacj\u0105 do robienia zakup\u00f3w online, przy czym jednocze\u015bnie 58 proc. respondent\u00f3w wskazuje tak\u0105 form\u0119 dostawy jako najcz\u0119\u015bciej przez siebie wybieran\u0105 (dla paczkomat\u00f3w odpowiednio 61 proc. i 52 proc.)\u201d \u2013 czytamy.", "Darmowe odes\u0142anie towaru kurierem jest najcz\u0119\u015bciej wybieran\u0105 form\u0105 dokonywania zwrotu, na trzecim miejscu znajduje si\u0119 odes\u0142anie przez paczkomat (odpowiednio 18 proc. i 13 proc. wskaza\u0144) \u2013 podali eksperci PIE.", "Dodali, \u017ce w wymiarze ekonomicznym prowadzi to do wzrostu konkurencji na rynku dostawc\u00f3w paczek \u2013 obecnie w Polsce dzia\u0142a 94 operator\u00f3w. Rynek ten b\u0119dzie si\u0119 konsolidowa\u0142 \u2013 ocenili. Wskazali przy tym, \u017ce mar\u017ca na pojedynczej przesy\u0142ce spada, a najwi\u0119ksza dziesi\u0105tka us\u0142ugodawc\u00f3w odpowiada za ponad 95 proc. liczby przesy\u0142anych paczek i ponad 92 proc. przychod\u00f3w. (PAP)", "lgs/ skr/"]}
{"url": "https://www.bankier.pl/moto/w-2019-r-w-bazie-cepik-zarejestrowano-ponad-milion-aut-6270/", "title": ["W 2019 r. w bazie CEPiK zarejestrowano ponad milion aut"], "lead": ["Niemal 3 tys. autobus\u00f3w, ponad 60 tys. jedno\u015blad\u00f3w i 770 tys. aut osobowych zg\u0142oszono w ubieg\u0142ym roku do Centralnej Ewidencji Pojazd\u00f3w \u2013 poda\u0142o Ministerstwo Cyfryzacji. Najpopularniejszymi markami w\u015br\u00f3d osob\u00f3wek by\u0142y Volkswagen, Opel i Ford. Samochody sprowadzono g\u0142\u00f3wnie z Niemiec."], "text": ["CEPiK, jak podkre\u015bli\u0142 cytowany w poniedzia\u0142kowym komunikacie minister cyfryzacji Marek Zag\u00f3rski, to nie tylko statystyki. \u201eDzi\u0119ki tej bazie oferujemy kierowcom coraz wi\u0119cej e-us\u0142ug\u201d \u2013 podkre\u015bli\u0142. Du\u017c\u0105 popularno\u015bci\u0105 cieszy si\u0119, jak powiedzia\u0142, \u201eHistoria Pojazdu\u201d, z kt\u00f3rej Polacy w ubieg\u0142ym roku skorzystali 129 mln 859 tys. 339 razy. Ponad 535 tys. 814 razy sprawdzali natomiast swoje punkty karne \u2013 doda\u0142.", "Og\u00f3\u0142em w ca\u0142ym 2019 roku przyby\u0142o ponad 1 mln 16 samochod\u00f3w, ci\u0105gnik\u00f3w i przyczep \u2013 wyliczy\u0142 resort cyfryzacji. \u201eZarejestrowano ponad 2800 autobus\u00f3w i dok\u0142adnie 16 trolejbus\u00f3w\u201d \u2013 wskaza\u0142o MC. Niemal 1,1 tys. autobus\u00f3w zjecha\u0142o z fabrycznej ta\u015bmy w 2019 r., a blisko 200 rok wcze\u015bniej. Z kolei wszystkie trolejbusy pochodz\u0105 wy\u0142\u0105cznie z tych dw\u00f3ch rocznik\u00f3w. \u201eW obu grupach najcz\u0119\u015bciej rejestrowano produkowane pod Poznaniem Solarisy. Z Bolechowa pochodzi dok\u0142adnie 196 autobus\u00f3w z ubieg\u0142ego roku, 30 z 2018 roku i wszystkie odnotowane \u201eautobusy\u201d korzystaj\u0105ce z sieci trakcyjnej; dok\u0142adnie 7 z 2019 r. i 9 o rok starszych\u201d \u2013 wskaza\u0142o MC.", "Prawie 600 egzemplarzy pochodz\u0105cych z ostatnich dw\u00f3ch lat, a zarejestrowanych w 2019 r., zasili\u0142o \u2013 jak dodano \u2013 tabory autobus\u00f3w miejskich, ponad 230 turystycznych, a ok. 100 mi\u0119dzymiastowych.", "Mi\u0119dzy styczniem a grudniem zesz\u0142ego roku przyby\u0142o te\u017c w Centralnej Ewidencji Pojazd\u00f3w prawie 16 tys. ci\u0105gnik\u00f3w rolniczych i niemal 18 tys. samochodowych. \u201ePo oko\u0142o 4 tys. egzemplarzy popularnych TIR-\u00f3w to DAF-y i Scanie, przesz\u0142o 3 tys. to pojazdy marki MAN\u201d \u2013 czytamy.", "W bazie pojawi\u0142o si\u0119 te\u017c prawie 15 tys. naczep ci\u0119\u017carowych i 39 specjalnych \u2013 to m.in. biblioteka na k\u00f3\u0142kach/kino, ambulans, czy pompa do betonu. Opr\u00f3cz nich tak\u017ce po kilka tysi\u0119cy przyczep ci\u0119\u017carowych, rolniczych, czy specjalnych \u2013 w\u015br\u00f3d nich np. niemal 3 tys. kempingowych i 11 estrad.", "Ponad 83 tys., jak wyliczy\u0142o MC, to samochody ci\u0119\u017carowe. \u201eW tym zbiorze znajdziemy np. ch\u0142odnie, cysterny do przewozu mleka czy paliw p\u0142ynnych, lawety i \u015bmieciarki\u201d \u2013 wyja\u015bniono.", "Z kolei w kategorii samochod\u00f3w specjalnych znale\u017ali\u015bmy 4565 rekord\u00f3w zarejestrowano np.: 46 bankowozy, 3 garderoby/charakteryzatornie, 6 laboratori\u00f3w technicznych, 117 samochod\u00f3w pogrzebowych, 2 koparki, 963 pojazdy pomocy drogowej czy 3 ruchome reklamy.", "W rankingu 10 najpopularniejszych samochod\u00f3w osobowych zg\u0142oszonych do ewidencji w 2019 r. przewodzi Volkswagen (aut tych marki zarejestrowano 81 tys.625). Na drugim miejscu jest Opel (67 tys. 240), na trzecim Ford (54 tys. 829). Kolejne pozycje zajmuj\u0105: Audi (52 tys. 898), Toyota (52 tys. 572), Skoda (45 tys. 155), BMW (45 tys. 895), Renault (41 tys. 023), Peugeot (31 tys. 349), a stawk\u0119 zamyka Mercedes-Benz (29 tys. 142).", "\u201e215 tys. 103 auta zosta\u0142y wyprodukowane w ubieg\u0142ym roku. Na drugim miejscu, ze wzgl\u0119du na rok produkcji, s\u0105 samochody z 2018 r. Tu ju\u017c sporo mniej rekord\u00f3w \u2013 69 tys. 339. Na trzecim rocznik 2008 \u2013 42 tys. 664\u201d \u2013 wyliczy\u0142o MC. Doda\u0142o, \u017ce najpopularniejszym typem nadwozia by\u0142 hatchback (25 tys. 8521 sztuk).", "\u201eSamochody sprowadzili\u015bmy g\u0142\u00f3wnie z Niemiec, Francji i Belgii, ale pojedyncze egzemplarze sprowadzili\u015bmy te\u017c np. z Omanu (Ford Expedition z 2014, Audi A8 z 2015, Jeep Wrangler 2013), Zimbabwe (Ford Focus z 2006, Honda Jazz 2015), Meksyku (Ford Focus 2017, Dodge Journey 2015, Volkswagen Golf 2018), czy Ekwadoru (chevrolet Trailblazer 2004)\u201d \u2013 poda\u0142 resort. Najcz\u0119\u015bciej rejestrowali\u015bmy auta na benzyn\u0119 (487 tys. 486) i na olej nap\u0119dowy (279 tys. 392 razy). Odnotowali\u015bmy te\u017c 1 tys. 241 samochod\u00f3w zasilanych energi\u0105 elektryczn\u0105.", "Z dodanych do bazy osob\u00f3wek 2 tys. 228, jak wskaza\u0142o MC, otrzyma\u0142o indywidualne tablice rejestracyjne; zabytkowe \u2013 788, a dyplomatyczne 145. Reszta je\u017adzi z tablicami zwyczajnymi.", "W 2019 roku zarejestrowano te\u017c 44 tys. 944 motocykle i 15 tys. 293 motorowery. Najwi\u0119cej jedno\u015blad\u00f3w trafi\u0142o do ewidencji 30 kwietnia \u2013 521 (428 motocykli i 93 motorowery). Najcz\u0119\u015bciej rejestrowano te wyprodukowane w ci\u0105gu ostatnich trzech lat. Z 2019 r. \u2013 12 tys. 243 (dominowa\u0142a Yamaha \u2013 1 tys.24 i Romet Motors \u2013 1 tys. 732), 2018 r. \u2013 7 tys. 207 i z 2017 r. \u2013 3 tys. 175. (PAP)", "autor: Magdalena Jarco", "maja/ je/"]}
{"url": "https://www.bankier.pl/moto/jakie-auta-wybieraja-europejczycy-inne-niz-polacy-top-10-marek-w-2019-r-6271/", "title": ["Jakie auta wybieraj\u0105 Europejczycy? Inne ni\u017c Polacy. Top 10 marek w 2019 r."], "lead": ["Ponad 15 mln nowych aut zarejestrowano w 2019 r. w Unii Europejskiej. Najwi\u0119ksz\u0105 popularno\u015bci\u0105 cieszy\u0142y si\u0119 volkswageny. Walka o podium trwa\u0142a do ostatnich dni, a rozstrzygn\u0119\u0142o j\u0105 133 pojazd\u00f3w \u2013 wynika z danych zebranych przez ACEA."], "text": ["Ponad 15 mln nowych aut zarejestrowano w 2019 r. w Unii Europejskiej. Najwi\u0119ksz\u0105 popularno\u015bci\u0105 cieszy\u0142y si\u0119 volkswageny. Walka o podium trwa\u0142a do ostatnich dni, a rozstrzygn\u0119\u0142o j\u0105 133 pojazd\u00f3w \u2013 wynika z danych zebranych przez ACEA.", "W ubieg\u0142ym roku rynek nowych aut osobowych w Unii Europejskiej ur\u00f3s\u0142 o 1,2 proc. Dla por\u00f3wnania Polacy w tym czasie kupili o 4,5 proc. wi\u0119cej nowych osob\u00f3wek ni\u017c w 2018 r.", "Najch\u0119tniej kupowan\u0105 mark\u0105 nowych samochod\u00f3w osobowych w 2019 r. by\u0142 Volkswagen. Mieszka\u0144cy Unii Europejskiej kupili 1,77 mln aut z logo VW na masce (wzrost r/r o 0,3 proc.).", "Rejestracje samochod\u00f3w osobowych w Unii Europejskiej w 2019 r. \u2013 najpopularniejsze marki", "\u0179r\u00f3d\u0142o: ACEA", "Powy\u017cej miliona aut osobowych w 2019 r. sprzeda\u0142o jeszcze Renault (1,06 mln, spadek r/r o 3,7 proc.). Na podium uplasowa\u0142 si\u0119 tak\u017ce Ford (965 tys.), kt\u00f3ry wyprzedzi\u0142 czwartego Peugeota raptem o 133 pojazdy.", "Wyniki sprzeda\u017cowe osi\u0105gane przez koncerny w Europie odbiegaj\u0105 od preferencji polskich klient\u00f3w.\u00a0Skoda, kt\u00f3ra w 2019 r. sprzeda\u0142a w Polsce najwi\u0119cej samochod\u00f3w i mo\u017ce pochwali\u0107 si\u0119 najpopularniejszym modelem wybieranym przez Polak\u00f3w, w ca\u0142ej Unii Europejskiej by\u0142a dopiero \u00f3sma (761 tys. egzemplarzy i wzrost r/r o 4,6 proc.).", "Podobnie Toyota \u2013 druga najpopularniejsza marka aut w Polsce w 2019 r. w Unii Europejskiej dopiero zamyka pierwsz\u0105 dziesi\u0105tk\u0119. Trudno w niej szuka\u0107 tak\u017ce Dacii, kt\u00f3ra na polskim rynku mo\u017ce pochwali\u0107 si\u0119 najpopularniejszym modelem w\u015br\u00f3d klient\u00f3w indywidualnych (duster).", "W 2019 r. w UE najwi\u0119kszy wzrost sprzeda\u017cy odnotowa\u0142 Chrysler (20,7 proc.). O wi\u0119cej ni\u017c 10 proc. w por\u00f3wnaniu do 2018 r. sprzeda\u017c wzros\u0142a tak\u017ce w przypadku Smarta (16,6 proc.), Porsche (13,5 proc.), Seata (11,8 proc.) i Mazdy (10,3 proc.).", "Mniej aut ni\u017c w 2018 r. sprzeda\u0142 m.in. Nissan (spadek o 19,6 proc.), Alfa Romeo (35,6 proc)., Honda (10,5 proc.) oraz Jaguar (11 proc.).", "Bior\u0105c pod uwag\u0119 koncerny, najwi\u0119cej aut w UE w 2019 r. sprzeda\u0142 Volkswagen (3,87 mln). To o 3,1 proc. lepszy wynik ni\u017c w 2018 r. Wzrost sprzeda\u017cy odnotowa\u0142y wszystkie marki nale\u017c\u0105ce do koncernu. Na drugim miejscu uplasowa\u0142 si\u0119 koncern PSA (Peugeot, Opel, Citroen) \u2013 2,43 mln (spadek o 1,3 proc.). Na podium znalaz\u0142o si\u0119 tak\u017ce Renault (1,65 mln), na wynik kt\u00f3rego wp\u0142yw mia\u0142a tak\u017ce Dacia, \u0141ada i Alpine."]}
{"url": "https://www.bankier.pl/moto/w-rzymie-ograniczenie-ruchu-wszystkich-samochodow-z-silnikiem-diesla-6159/", "title": ["W Rzymie ograniczenie ruchu wszystkich samochod\u00f3w z silnikiem diesla"], "lead": ["Z powodu wysokiego poziomu zanieczyszczenia powietrza w Rzymie we wtorek ograniczony b\u0119dzie ruch wszystkich samochod\u00f3w z silnikami diesla, tak\u017ce tych najnowszych z norm\u0105 emisji spalin Euro 6 \u2013 og\u0142osi\u0142y w\u0142adze miasta. Tak\u0105 decyzj\u0119 podj\u0119to po raz pierwszy."], "text": ["Zgodnie z rozporz\u0105dzeniem w\u0142adz stolicy W\u0142och, zakaz ruchu takich aut obowi\u0105zywa\u0107 b\u0119dzie w godzinach szczytu: od 7.30 do 10.30 i od 16.30 do 20.30. Jak podano w poniedzia\u0142ek, decyzja ta motywowana jest wysokim st\u0119\u017ceniem py\u0142\u00f3w zawieszonych Pm10.", "Kiedy wcze\u015bniej wprowadzano w Wiecznym Mie\u015bcie ograniczenia ruchu samochod\u00f3w z powodu smogu, wy\u0142\u0105czone by\u0142y z niego te najnowsze z silnikami diesla.", "Ponadto urz\u0105d miejski zaleci\u0142 obni\u017cenie temperatury ogrzewania budynk\u00f3w do 18 stopni Celsjusza.", "W minionych dniach powa\u017cnie ograniczono ruch pojazd\u00f3w na p\u00f3\u0142nocy W\u0142och, m.in. w Turynie i wielu miejscowo\u015bciach w ca\u0142ym Piemoncie.", "Z Rzymu Sylwia Wysocka"]}
{"url": "https://www.bankier.pl/moto/licznik-ciezarowki-cofniety-o-600-tys-km-6162/", "title": ["Licznik ci\u0119\u017car\u00f3wki cofni\u0119ty o 600 tys. km"], "lead": ["Policjanci z \u0142owickiej drog\u00f3wki zatrzymali do kontroli drogowej ci\u0119\u017car\u00f3wk\u0119, kt\u00f3rej stan licznika nie zgadza\u0142 si\u0119 o ponad 600 tys. kilometr\u00f3w. Za zmian\u0119 wskazania drogomierza grozi do pi\u0119ciu lat wi\u0119zienia."], "text": ["Jak poinformowa\u0142a w poniedzia\u0142ek PAP Urszula Szymczak z \u0142owickiej policji, w niedziel\u0119 na jednej z ulic \u0141owicza zatrzymano do kontroli drogowej samoch\u00f3d ci\u0119\u017carowy marki Scania. Policjanci m.in. korzystaj\u0105c z nowych uprawnie\u0144, skontrolowali aktualny stan drogomierza.", "\u201ePodczas sprawdzania stanu licznika pojazdu okaza\u0142o si\u0119, \u017ce istnieje ogromna rozbie\u017cno\u015b\u0107, co do stanu faktycznego przebytych kilometr\u00f3w przez ci\u0119\u017car\u00f3wk\u0119. Warto\u015b\u0107 stanu licznika nie zgadza\u0142a si\u0119 ze wpisem, kt\u00f3ry widnia\u0142 w za\u015bwiadczeniu o badaniu technicznym pojazdu o ponad 600 tys. kilometr\u00f3w\u201d \u2013 wyja\u015bni\u0142a Szymczak.", "W zwi\u0105zku ze zdarzeniem zabezpieczono pojazd. \u015aledczy wyja\u015bniaj\u0105, jak dosz\u0142o do takiej rozbie\u017cno\u015bci wskaza\u0144 licznika i kto jest za to odpowiedzialny.", "To kolejny przypadek w \u0141\u00f3dzkiem, w kt\u00f3rym funkcjonariusze odkrywaj\u0105, \u017ce w kontrolowanym samochodzie cofni\u0119to licznik. Mi\u0119dzy innymi w ub. tygodniu w miejscowo\u015bci Czechy policjanci zatrzymali do kontroli drogowej BMW na \u0142\u00f3dzkich numerach. Kierowca przekroczy\u0142 dopuszczaln\u0105 pr\u0119dko\u015b\u0107. Korzystaj\u0105c z nowych uprawnie\u0144, sprawdzili tak\u017ce stan drogomierza BMW i zweryfikowali odczyt w systemie informatycznym, gdzie uzyskali informacj\u0119 o rozbie\u017cno\u015bci w obu wskazaniach o ponad 235 tys. km.", "Kierowca nie potrafi\u0142 wyt\u0142umaczy\u0107, dlaczego stan licznika jest ni\u017cszy.", "Szymczak przypomina, \u017ce zmiana wskazania drogomierza jest przest\u0119pstwem zagro\u017conym kar\u0105 pozbawienia wolno\u015bci do lat 5.", "autor: Jacek Walczak"]}
{"url": "https://www.bankier.pl/moto/pijani-wracaja-na-drogi-6165/", "title": ["Pijani wracaj\u0105 na drogi"], "lead": ["Zatrwa\u017caj\u0105cy wzrost liczby nietrze\u017awych kierowc\u00f3w. W ubieg\u0142ym roku policja uj\u0119\u0142a ich a\u017c 111 tysi\u0119cy \u2013 pisze wtorkowa \u201eRzeczpospolita\u201d. Zwraca r\u00f3wnie\u017c uwag\u0119, \u017ce po kilku latach spadk\u00f3w, w ubieg\u0142ym roku nast\u0105pi\u0142 zwrot i kierowc\u00f3w z promilami przyby\u0142o, a ich liczba wzros\u0142a o ponad 6,3 tys."], "text": ["\u201eW ci\u0105gu zaledwie 12 dni stycznia uj\u0119li\u015bmy a\u017c 2651 prowadz\u0105cych pod wp\u0142ywem alkoholu. To rekordowo du\u017co, bo o ponad 14 proc. wi\u0119cej ni\u017c w tym samym okresie minionego roku\u201d \u2013 przyznaje cytowany przez \u201eRzeczpospolit\u0105\u201d Rados\u0142aw Kobry\u015b z Biura Ruchu Drogowego KGP.", "\u201eRz\u201d zwraca uwag\u0119, \u017ce skala policyjnych kontroli trze\u017awo\u015bci w pierwszych dniach stycznia w obu latach by\u0142a podobna.", "Dziennik dodaje r\u00f3wnie\u017c, \u017ce w ubieg\u0142ym roku policjanci zatrzymali niemal 111 tys. kierowc\u00f3w po alkoholu, a rok wcze\u015bniej 104 tys. \u201eNa domiar z\u0142ego wi\u0119cej ni\u017c po\u0142owa mia\u0142a powy\u017cej 0,5 promila, wi\u0119c dopu\u015bci\u0142a si\u0119 przest\u0119pstwa. Wed\u0142ug policjant\u00f3w i ekspert\u00f3w to w du\u017cej mierze efekt wi\u0119kszego spo\u017cycia alkoholu\u201d \u2013 czytamy w \u201eRz\u201d.(PAP)", "mchom/ pat/"]}
{"url": "https://www.bankier.pl/moto/auta-elektryczne-moga-doprowadzic-do-wzrostu-bezrobocia-6170/", "title": ["Auta elektryczne mog\u0105 doprowadzi\u0107 do wzrostu bezrobocia"], "lead": ["Niemiecki dziennik ekonomiczny \u201eHandelsblatt\u201d ujawnia w poniedzia\u0142ek dane z raportu ekspert\u00f3w, z kt\u00f3rego wynika, \u017ce przestawianie si\u0119 na auta elektryczne doprowadzi w kraju do likwidacji du\u017cej liczby miejsc pracy."], "text": ["Raport Narodowej Platformy Przysz\u0142o\u015bci Mobilno\u015bci (NPM) \u2013 gremium doradczego niemieckiego rz\u0105du skupiaj\u0105cego ekspert\u00f3w, urz\u0119dnik\u00f3w i przedstawicieli gospodarki \u2013 alarmuje, \u017ce wspieranie motoryzacji elektrycznej mo\u017ce kosztowa\u0107 RFN nawet 410 tys. miejsc pracy.", "Tylko w sektorze produkcji silnik\u00f3w i nap\u0119d\u00f3w zagro\u017conych jest 88 tys. pracownik\u00f3w.", "\u201eRachunek jest prosty: silnik spalinowy sk\u0142ada si\u0119 z co najmniej 1200 cz\u0119\u015bci. Elektryczny \u2013 z oko\u0142o 200. Im szybciej b\u0119dzie nast\u0119powa\u0107 transformacja w transporcie, tym mniej potrzeba b\u0119dzie t\u0142ok\u00f3w, przek\u0142adni czy uszczelek g\u0142owic cylindr\u00f3w, a co za tym idzie \u2013 coraz wi\u0119cej miejsc pracy stanie si\u0119 zb\u0119dnych\u201d \u2013 podsumowuje g\u0142\u00f3wn\u0105 my\u015bl raportu \u201eHandelsblatt\u201d, kt\u00f3ry jako pierwszy dotar\u0142 do dokumentu.", "Powodem przygotowania ekspertyzy s\u0105 plany rz\u0105du federalnego, zgodnie z kt\u00f3rymi do 2030 roku na niemieckich ulicach ma si\u0119 porusza\u0107 od 7 mln do 10 mln e-samochod\u00f3w. Ma to pom\u00f3c w ograniczeniu emisji CO2. Efektem ubocznym mo\u017ce by\u0107 jednak \u2013 jak podkre\u015bla raport \u2013 efekt domina, kt\u00f3ry obejmie nie tylko przemys\u0142 motoryzacyjny, ale tak\u017ce m.in. metalurgiczny i budowy maszyn.", "Zwi\u0105zek Przemys\u0142u Samochodowego (VDA) stara si\u0119 jednak uspokaja\u0107, oceniaj\u0105c, \u017ce scenariusz przedstawiony przez rz\u0105dowych doradc\u00f3w jest wyj\u0105tkowo pesymistyczny, poniewa\u017c zak\u0142ada, \u017ce do 2030 roku auta elektryczne i baterie do nich b\u0119d\u0105 g\u0142\u00f3wnie produkowane poza granicami Niemiec. \u201eTakie za\u0142o\u017cenia nie s\u0105 prawdziwe\u201d \u2013 powiedzia\u0142 \u201eHandelsblatt\u201d Kurt-Christian Scheel z VDA.", "W 2018 roku w niemieckim przemy\u015ble samochodowym pracowa\u0142o 834 tys. os\u00f3b.", "Z Berlina Artur Ciechanowicz"]}
{"url": "https://www.bankier.pl/moto/nissan-szykuje-sie-do-rozwodu-z-renault-6173/", "title": ["Nissan szykuje si\u0119 do rozwodu z Renault?"], "lead": ["Przedstawiciele Nissana przyspieszy\u0142 planowanie i przygotowania do od\u0142\u0105czenia si\u0119 od Renault, z kt\u00f3rym japo\u0144ski koncern tworzy sojusz od 1999 r \u2013 donosi \u201eFinancial Times\u201d."], "text": ["Przedstawiciele Nissana przyspieszy\u0142 planowanie i przygotowania do od\u0142\u0105czenia si\u0119 od Renault, z kt\u00f3rym japo\u0144ski koncern tworzy sojusz od 1999 r \u2013 donosi \u201eFinancial Times\u201d.", "Japo\u0144czycy chcieliby samodzielnie projektowa\u0107 i produkowa\u0107 samochody, poza wsp\u00f3ln\u0105 struktur\u0105 tworzon\u0105 z Renault.", "Na przyspieszenie przygotowa\u0144 do odej\u015bcia Nissana z sojuszu, w opinii anonimowych informator\u00f3w cytowanych przez \u201eFinancial Times\u201d wp\u0142yn\u0119\u0142a przede wszystkim niedawna ucieczka z Japonii wieloletniego prezesa Renault i Nissana \u2013 Carlosa Ghosna, kt\u00f3ry zosta\u0142 oskar\u017cony o celowe zani\u017canie w sprawozdaniach finansowych swojego wynagrodzenia o 80 mln dolar\u00f3w.", "Samodzielna produkcja aut przez Nissana nie b\u0119dzie jednak \u0142atwa, poniewa\u017c w czasie prezesury Ghosna proces zakup\u00f3w w obu firmach zosta\u0142 po\u0142\u0105czony. Co wi\u0119cej, przygotowywany przez Nissana elektryczny model ariya, kt\u00f3ry ma by\u0107 pocz\u0105tkiem ery \u201eelektryk\u00f3w\u201d w dziejach japo\u0144skiego koncernu, ma by\u0107 produkowany na nowej platformie tworzonej wsp\u00f3lnie z Renault.", "Rozw\u00f3d Nissana z Renault by\u0142by zagraniem wbrew obserwowanemu od lat trendowi \u0142\u0105czenia si\u0119 poszczeg\u00f3lnych koncern\u00f3w w celu zmniejszania koszt\u00f3w przechodzenia na produkcj\u0119 aut elektrycznych i \u0142atwiejszego spe\u0142niania coraz bardziej restrykcyjnych norm emisji spalin. Pod koniec 2019 r. fuzj\u0119 zapowiedzia\u0142 Fiat Chrysler i PSA (Peugeot, Citroen, Opel), a wcze\u015bniej wsp\u00f3\u0142prac\u0119 zawi\u0105za\u0142y Volkswagen i Ford.", "\u201eFinancial Times\u201d w swoich doniesieniach powo\u0142uje si\u0119 na anonimowe \u017ar\u00f3d\u0142a w koncernie. Zar\u00f3wno Nissan jak i Renault oficjalnie nie potwierdzaj\u0105 jednak informacji o sugerowanym zerwaniu sojuszu."]}
{"url": "https://www.bankier.pl/moto/dieslem-nie-wjedziesz-do-rzymu-przedluzono-zakaz-6195/", "title": ["Dieslem nie wjedziesz do Rzymu. Przed\u0142u\u017cono zakaz"], "lead": ["Do czwartku w\u0142\u0105cznie przed\u0142u\u017cono w Rzymie zakaz ruchu wszystkich samochod\u00f3w z silnikiem Diesla w godzinach porannego i popo\u0142udniowo-wieczornego szczytu. W\u0142adze miejskie podj\u0119\u0142y t\u0119 decyzj\u0119 w zwi\u0105zku z wysokim poziomem smogu. Zakaz obowi\u0105zuje od wtorku."], "text": ["Zarz\u0105d miasta og\u0142osi\u0142, \u017ce z powodu utrzymuj\u0105cego si\u0119 podwy\u017cszonego poziomu zanieczyszczenia py\u0142em zawieszonym PM10 i prognozowanego dalszego pogorszenia sytuacji w najbli\u017cszych dniach, tak\u017ce w \u015brod\u0119 i czwartek obowi\u0105zywa\u0107 b\u0119dzie zakaz ruchu diesli w godzinach 7.30-10.30 oraz 16.30-20.30. Dotyczy on wszystkich aut z takimi silnikami, tak\u017ce tych najnowszych, spe\u0142niaj\u0105cych norm\u0119 emisji spalin Euro 6. Takie rozporz\u0105dzenie wydane zosta\u0142o po raz pierwszy.", "Jak poda\u0142y sto\u0142eczne media, ograniczenie to dotkn\u0119\u0142o kierowc\u00f3w oko\u0142o 660 tysi\u0119cy pojazd\u00f3w.", "Wcze\u015bniej burmistrz Wiecznego Miasta Virginia Raggi zapowiedzia\u0142a, \u017ce od 2024 roku ca\u0142e centrum b\u0119dzie zamkni\u0119te dla samochod\u00f3w z silnikiem Diesla.", "Od listopada zesz\u0142ego roku w stolicy W\u0142och obowi\u0105zuje zakaz ruchu takich aut z norm\u0105 emisji spalin Euro 3 przez ca\u0142\u0105 dob\u0119 w dni powszednie.", "sw/ akl/"]}
{"url": "https://www.bankier.pl/moto/elektryki-w-polsce-rosna-w-sile-top-10-modeli-w-2019-r-6180/", "title": ["\u201eElektryki\u201d w Polsce rosn\u0105 w si\u0142\u0119. Top 10 modeli w 2019 r."], "lead": ["W 2019 r. niemal podwoi\u0142a si\u0119 liczba aut elektrycznych je\u017cd\u017c\u0105cych po polskich drogach. Liczby bezwzgl\u0119dne nie powalaj\u0105 jednak na kolana. W bazie CEPiK zarejestrowanych jest nieco ponad 10 tys. \u201eelektryk\u00f3w\u201d, zdecydowana wi\u0119kszo\u015b\u0107 przez firmy \u2013 wynika z danych IBRM Samar."], "text": ["W 2019 r. niemal podwoi\u0142a si\u0119 liczba aut elektrycznych je\u017cd\u017c\u0105cych po polskich drogach. Liczby bezwzgl\u0119dne nie powalaj\u0105 jednak na kolana. W bazie CEPiK zarejestrowanych jest nieco ponad 10 tys. \u201eelektryk\u00f3w\u201d, zdecydowana wi\u0119kszo\u015b\u0107 przez firmy \u2013 wynika z danych IBRM Samar.", "Najcz\u0119\u015bciej wybieran\u0105 mark\u0105 w tym segmencie w 2019 r. by\u0142o BMW (2835 egzemplarzy), g\u0142\u00f3wnie za spraw\u0105 modelu i3, kt\u00f3ry stanowi\u0142 blisko po\u0142ow\u0119 sprzeda\u017cy (1314 egzemplarzy). Polacy ch\u0119tnie kupowali tak\u017ce nissany (1325 egzemplarzy), ze zdecydowanym wskazaniem na model leaf (1188 egzemplarzy).", "Rejestracje samochod\u00f3w elektrycznych w Polsce w 2019 r. \u2013 ranking marek", "\u0179r\u00f3d\u0142o: IBRM Samar", "Na kolejnych miejscach z bardzo podobnymi wynikami uplasowa\u0142y si\u0119 Volvo i nale\u017c\u0105ce do BMW Mini \u2013 odpowiednio 728 i 722 egzemplarze).", "Rejestracje samochod\u00f3w elektrycznych w Polsce w 2019 r. \u2013 ranking modeli", "\u0179r\u00f3d\u0142o: IBRM Samar", "Mniejszym powodzeniem cieszy\u0142a si\u0119 z kolei Tesla (594 egzemplarze), kt\u00f3ra wi\u0119kszo\u015b\u0107 osi\u0105gni\u0119tego wyniku sprzeda\u017cowego zawdzi\u0119cza modelowi s (358 egzemplarzy).", "Wed\u0142ug danych zebranych przez Instytut Bada\u0144 Rynku Motoryzacyjnego Samar, park \u201eelektryk\u00f3w\u201d w 2019 r. zwi\u0119kszy\u0142 si\u0119 w Polsce o 4322 pojazdy. To 42,2 proc. ca\u0142ego segmentu. Polskie wydzia\u0142y komunikacji wyda\u0142y ju\u017c w sumie 10 232 tablice rejestracyjne dla tego typu aut. Klasyczne auta elektryczne stanowi\u0105 jednak mniej ni\u017c po\u0142ow\u0119 (4984 egzemplarzy). Wi\u0119kszo\u015b\u0107, 5247 pojazd\u00f3w, to hybrydy typu plug-in. W Polsce zarejestrowano tak\u017ce jeden samoch\u00f3d nap\u0119dzany wodorem.", "Dynamiczny wzrost rejestracji aut elektrycznych to w g\u0142\u00f3wnej mierze zas\u0142uga firm, kt\u00f3re zarejestrowa\u0142y dwie trzecie \u201eelektryk\u00f3w\u201d je\u017cd\u017c\u0105cych po Polsce (6930 egzemplarzy). W\u015br\u00f3d nich zdecydowan\u0105 wi\u0119kszo\u015b\u0107 (3468 pojazd\u00f3w i 33,9 proc. udzia\u0142\u00f3w w ca\u0142ym rynku \u201eelektryk\u00f3w\u201d) stanowi\u0105 firmy leasingowe. Firmy zajmuj\u0105ce si\u0119 wynajmem aut zarejestrowa\u0142y dot\u0105d 1164 samochody elektryczne, co stanowi 17,6 proc. udzia\u0142\u00f3w w ca\u0142ym rynku.", "Najwi\u0119cej samochod\u00f3w nap\u0119dzanych pr\u0105dem elektrycznym zarejestrowano w woj. mazowieckim. Do rejestr\u00f3w tamtejszych wydzia\u0142\u00f3w komunikacji wpisano dot\u0105d 3777 tego typu pojazd\u00f3w (36,9 proc. udzia\u0142\u00f3w w rynku). Powy\u017cej 1000 \u201eelektryk\u00f3w\u201d zarejestrowano jeszcze w woj. ma\u0142opolskim (1019 egzemplarzy). Najmniej tego typu aut je\u017adzi po woj. opolskim (95 sztuk). To tak\u017ce jedyne wojew\u00f3dztwo, w kt\u00f3rym zarejestrowano dot\u0105d mniej ni\u017c (100 \u201eelektryk\u00f3w\u201d)."]}
{"url": "https://www.bankier.pl/moto/uokik-nalozyl-sroga-kare-na-volkswagen-group-polska-za-tzw-afere-dieselgate-6199/", "title": ["UOKiK na\u0142o\u017cy\u0142 srog\u0105 kar\u0119 na Volkswagen Group Polska za tzw. afer\u0119 dieselgate"], "lead": ["Prezes Urz\u0119du Ochrony Konkurencji i Konsument\u00f3w na\u0142o\u017cy\u0142 120,6 mln z\u0142 kary na Volkswagen Group Polska za wprowadzenie w b\u0142\u0105d co do poziomu emisji spalin i kierowanie wytycznych skutkuj\u0105cych odrzuceniem reklamacji \u2013 poinformowa\u0142 UOKiK na stronie internetowej."], "text": ["To najwy\u017csza kara w historii UOKiK za naruszenie praw konsument\u00f3w. Do post\u0119powania prowadzonego przez urz\u0105d w\u0142\u0105czy\u0142a si\u0119 tak\u017ce Prokuratura Okr\u0119gowa w Warszawie.", "Urz\u0105d Ochrony Konkurencji i Konsument\u00f3w jest kolejnym organem ochrony konsument\u00f3w w Europie, kt\u00f3ry wyda\u0142 decyzj\u0119 w tej sprawie. Wcze\u015bniej swoje post\u0119powanie zako\u0144czy\u0142 m.in. w\u0142oski urz\u0105d, kt\u00f3ry na\u0142o\u017cy\u0142 \u0142\u0105cznie na Volkswagen AG i Volkswagen Group Italia 5 mln euro kary.", "\u201eVolkswagen manipulowa\u0142 wska\u017anikami emisji spalin \u2013 wprowadza\u0142 konsument\u00f3w w b\u0142\u0105d, twierdz\u0105c, \u017ce jego pojazdy s\u0105 przyjazne \u015brodowisku. Ro\u015bnie \u015bwiadomo\u015b\u0107 ekologiczna Polak\u00f3w, wi\u0119c wiele os\u00f3b mog\u0142o celowo wybiera\u0107 samochody, kt\u00f3re emituj\u0105 mniejsze ilo\u015bci szkodliwych substancji\u201d \u2013 powiedzia\u0142 prezes UOKiK Marek Niechcia\u0142.", "Koncern Volkswagen stosowa\u0142 w samochodach Volkswagen, Audi, Seat i Skoda produkowanych po 2008 r. oprogramowanie do sterowania silnikiem EA 189 EU 5. W warunkach testowych pozwala\u0142o ono zani\u017ca\u0107 warto\u015b\u0107 emisji tlenk\u00f3w azotu. To oprogramowanie rozpoznawa\u0142o, \u017ce samoch\u00f3d znajduje si\u0119 na stanowisku kontrolnym i obni\u017ca\u0142o emisj\u0119 tlenk\u00f3w azotu. Podczas normalnej jazdy by\u0142a ona wy\u017csza. Warto\u015bci te znacznie odbiega\u0142y od deklarowanych konsumentom w materia\u0142ach reklamowych i w dokumentach homologacyjnych.", "Prezes Niechcia\u0142 poinformowa\u0142, \u017ce przy ustalaniu wysoko\u015bci kary dla Volkswagen Group Polska wzi\u0105\u0142 pod uwag\u0119 to, \u017ce praktyka trwa\u0142a 8 lat, a w trakcie post\u0119powania nie by\u0142o \u017cadnych propozycji ugodowych ze strony sp\u00f3\u0142ki.", "\u201eFirma dzia\u0142a\u0142a na szkod\u0119 konsument\u00f3w, poniewa\u017c kierowa\u0142a nieetyczne rekomendacje, aby dealerzy nie uwzgl\u0119dniali zasadnych reklamacji konsument\u00f3w. Nieprawdziwe informacje w materia\u0142ach reklamowych wywo\u0142a\u0142y dezinformacj\u0119 \u2013 odwo\u0142ywa\u0142y si\u0119 do proekologicznej postawy Volkswagena, gdy w rzeczywisto\u015bci samochody nie by\u0142y przyjazne \u015brodowisku\u201d \u2013 powiedzia\u0142 Niechcia\u0142.", "Rozstrzygni\u0119cie urz\u0119du nie jest prawomocne, poniewa\u017c przys\u0142uguje od niego odwo\u0142anie do s\u0105du.", "pr/"]}
{"url": "https://www.bankier.pl/moto/volkswagen-odpowiada-uokik-to-kara-bez-podstaw-prawnych-6205/", "title": ["Volkswagen odpowiada UOKiK: to kara bez podstaw prawnych"], "lead": ["Volkswagen Group Polska nie widzi prawnych podstaw dla kary na\u0142o\u017conej przez Urz\u0105d Ochrony Konkurencji i Konsument\u00f3w \u2013 powiedzia\u0142 w \u015brod\u0119 PAP dyrektor biura komunikacji sp\u00f3\u0142ki Tomasz Tonder. Prezes UOKiK wszcz\u0105\u0142 post\u0119powanie przeciwko niew\u0142a\u015bciwemu podmiotowi \u2013 doda\u0142."], "text": ["W \u015brod\u0119 Prezes Urz\u0119du Ochrony Konkurencji i Konsument\u00f3w ", " (VWGP) za wprowadzenie w b\u0142\u0105d klient\u00f3w ws. m.in. poziomu emisji spalin.", "\u201eW naszej ocenie Prezes UOKiK wszcz\u0105\u0142 post\u0119powanie przeciwko niew\u0142a\u015bciwemu podmiotowi, sp\u00f3\u0142ka VWGP jest bowiem jedynie importerem pojazd\u00f3w i nie mia\u0142a \u017cadnej wiedzy o problemie emisji tlenk\u00f3w azotu w silnikach typu EA189. Po otrzymaniu decyzji z UOKiK i jej analizie podejmiemy stosowne kroki\u201d \u2013 wskaza\u0142 Tonder.", "Doda\u0142, \u017ce Grupa VW od 2016 roku prowadzi akcj\u0119 serwisow\u0105 zwi\u0105zan\u0105 z silnikami Diesla EA189. Koncern skontaktowa\u0142 si\u0119 z w\u0142a\u015bcicielami samochod\u00f3w przypisanych do polskiego rynku, zach\u0119camy tak\u017ce w\u0142a\u015bcicieli samochod\u00f3w zakupionych na rynku wt\u00f3rnym do weryfikacji numeru VIN na stronach internetowych marek nale\u017c\u0105cych do Grupy Volkswagen i wykonania akcji serwisowej, je\u015bli b\u0119dzie taka konieczno\u015b\u0107. \u201eAkcja jest oczywi\u015bcie nieodp\u0142atna\u201d \u2013 podkre\u015bli\u0142.", "Jak zaznaczy\u0142 rzecznik, urz\u0105d odpowiedzialny za homologacje potwierdzi\u0142, \u017ce czynno\u015bci serwisowe nie powoduj\u0105 niekorzystnych zmian w zakresie zu\u017cycia paliwa, mocy silnika, momentu obrotowego, czy poziomu ha\u0142asu. \u201eChcia\u0142bym r\u00f3wnie\u017c podkre\u015bli\u0107, \u017ce konsumenci w Polsce nie ponie\u015bli \u017cadnej szkody\u201d \u2013 doda\u0142.", "\u201eOdnosz\u0105c si\u0119 do komunikatu prasowego UOKiK wskazuj\u0105cego przyk\u0142ady Stan\u00f3w Zjednoczonych i Australii pragn\u0119 zaznaczy\u0107, \u017ce w krajach tych obowi\u0105zuj\u0105 inne regulacje dotycz\u0105ce emisji spalin ni\u017c w Unii Europejskiej\u201d \u2013 wskaza\u0142 Tonder.", "Wed\u0142ug UOKiK, koncern Volkswagen stosowa\u0142 w samochodach Volkswagen, Audi, Seat i Skoda produkowanych po 2008 r. oprogramowanie do sterowania silnikiem EA 189 EU 5.", "Jak czytamy w komunikacie, w warunkach testowych pozwala\u0142o ono zani\u017ca\u0107 warto\u015b\u0107 emisji tlenk\u00f3w azotu. To oprogramowanie rozpoznawa\u0142o, \u017ce samoch\u00f3d znajduje si\u0119 na stanowisku kontrolnym i obni\u017ca\u0142o emisj\u0119 tlenk\u00f3w azotu. Podczas normalnej jazdy by\u0142a ona wy\u017csza. Warto\u015bci te znacznie odbiega\u0142y od tych deklarowanych konsumentom w materia\u0142ach reklamowych i w dokumentach homologacyjnych. Zostali oni wi\u0119c wprowadzeni w b\u0142\u0105d. Koncern wystosowa\u0142 te\u017c wytyczne dla dealer\u00f3w, zgodnie z kt\u00f3rymi mieli oni nie uwzgl\u0119dnia\u0107 zasadnych reklamacji konsument\u00f3w zwi\u0105zanych z poziomem emisji tlenk\u00f3w azotu. (PAP)", "autorka: Longina Grzeg\u00f3rska-Szpyt", "lgs/ dym/"]}
{"url": "https://www.bankier.pl/moto/zwolnienia-w-branzy-motoryzacyjnej-przez-auta-elektryczne-6208/", "title": ["Zwolnienia w bran\u017cy motoryzacyjnej przez auta elektryczne?"], "lead": ["Nasze firmy motoryzacyjne ju\u017c musz\u0105 inwestowa\u0107 i adoptowa\u0107 si\u0119 do nowych wyzwa\u0144, wynikaj\u0105cych z rozwoju elektromobilno\u015bci \u2013 m\u00f3wi ekspert rynku motoryzacyjnego, odnosz\u0105c si\u0119 do informacji, \u017ce w ci\u0105gu dekady zniknie w Niemczech ok. 400 tys. miejsc pracy w tradycyjnym przemy\u015ble motoryzacyjnym."], "text": ["Nasze firmy motoryzacyjne ju\u017c musz\u0105 inwestowa\u0107 i adoptowa\u0107 si\u0119 do nowych wyzwa\u0144, wynikaj\u0105cych z rozwoju elektromobilno\u015bci \u2013 m\u00f3wi ekspert rynku motoryzacyjnego, odnosz\u0105c si\u0119 do informacji, \u017ce w ci\u0105gu dekady zniknie w Niemczech ok. 400 tys. miejsc pracy w tradycyjnym przemy\u015ble motoryzacyjnym.", "Wed\u0142ug niemieckiego dziennika Handelsblatt, kt\u00f3ry powo\u0142a\u0142 si\u0119 na doradc\u00f3w rz\u0105dowych, upowszechnienie si\u0119 pojazd\u00f3w elektrycznych mo\u017ce kosztowa\u0107 Niemcy ponad 400 tys. miejsc pracy do 2030 r. Dodano za raportem National Platform for the Future of Mobility (NPM), \u017ce np. w produkcji silnik\u00f3w i skrzy\u0144 bieg\u00f3w prac\u0119 straci ok. 88 tys. os\u00f3b.", "Jak powiedzia\u0142 PAP prezes Stowarzyszenia Dystrybutor\u00f3w i Producent\u00f3w Cz\u0119\u015bci Motoryzacyjnych Alfred Franke sytuacja w Niemczech znacz\u0105co r\u00f3\u017cni si\u0119 o tej, kt\u00f3ra jest w Polsce.", "Wskaza\u0142, \u017ce wraz z upowszechnianiem si\u0119 samochod\u00f3w elektrycznych, asortyment producent\u00f3w cz\u0119\u015bci spadnie, bo elektryki zbudowane s\u0105 z mniejszej liczby podzespo\u0142\u00f3w ni\u017c spalinowe, wi\u0119c nie b\u0119d\u0105 potrzebowa\u0142y tylu cz\u0119\u015bci zamiennych.", "Podkre\u015bli\u0142, \u017ce Polska jest potentatem w produkcji cz\u0119\u015bci zamiennych dla samochod\u00f3w spalinowych. \u201eJeste\u015bmy 9. na \u015bwiecie eksporterem cz\u0119\u015bci zamiennych, co jest imponuj\u0105c\u0105 pozycj\u0105. Du\u017ca cz\u0119\u015b\u0107 z nich przeznaczona jest do pojazd\u00f3w z nap\u0119dem tradycyjnym \u2013 spalinowym i nie znajdzie zastosowania w pojazdach elektrycznych\u201d \u2013 wyja\u015bni\u0142.", "Jak zaznaczy\u0142, cho\u0107 rozw\u00f3j elektromobilno\u015bci jest faktem, to i tak rodzime firmy jeszcze przez wiele lat dostarcza\u0107 b\u0119d\u0105 swoje produkty na europejski rynek wt\u00f3rny. \u201eZatem zmiany nie b\u0119dzie +z dnia na dzie\u0144+\u201d \u2013 oceni\u0142.", "Franke zwr\u00f3ci\u0142 uwag\u0119, \u017ce polscy producenci cz\u0119\u015bci i podzespo\u0142\u00f3w do samochod\u00f3w spalinowych, skupi\u0105 si\u0119 tak\u017ce na eksporcie na rynki, gdzie rozw\u00f3j elektromobilno\u015bci b\u0119dzie wolniejszy.", "Jego zdaniem, my\u015bl\u0105c d\u0142ugofalowo, polskie firmy musz\u0105 ju\u017c teraz inwestowa\u0107 i adoptowa\u0107 si\u0119 do nowych wyzwa\u0144 motoryzacji, a szerzej mobilno\u015bci przysz\u0142o\u015bci, \u017ceby by\u0107 gotowym na nadchodz\u0105ce zmiany. W jego opinii szanse na rozw\u00f3j oferuje na przyk\u0142ad wsp\u00f3\u0142praca z firmami inwestuj\u0105cymi w Polsce, kt\u00f3re zwi\u0105zane s\u0105 z elektromobilno\u015bci\u0105, a kt\u00f3re potrzebowa\u0142y b\u0119d\u0105 kooperant\u00f3w z naszego kraju. Jako przyk\u0142ad poda\u0142 LG Chem, Northvolt czy Umicore.", "Szef Stowarzyszenia zwr\u00f3ci\u0142 uwag\u0119, \u017ce przeg\u0142osowane niedawno przepisy wymagaj\u0105ce po 2022 roku zupe\u0142nie nowych system\u00f3w bezpiecze\u0144stwa w nowych samochodach, takich jak np. monitoring zm\u0119czenia kierowcy czy system automatycznego awaryjnego hamowania. Wed\u0142ug eksperta to tak\u017ce pole do popisu dla potencjalnych poddostawc\u00f3w motoryzacyjnych.", "Stowarzyszenie Dystrybutor\u00f3w i Producent\u00f3w Cz\u0119\u015bci Motoryzacyjnych to 148 najwi\u0119kszych graczy przemys\u0142u i rynku cz\u0119\u015bci motoryzacyjnych, reprezentuj\u0105cych interesy przemys\u0142u, handlu i us\u0142ug o warto\u015bci ponad 130 mld z\u0142 rocznie tworz\u0105cych blisko 294 tys. miejsca pracy.", "autorka: Longina Grzeg\u00f3rska-Szpyt"]}
{"url": "https://www.bankier.pl/moto/hyundai-i-uber-przygotowuja-latajaca-taksowke-6090/", "title": ["Hyundai i Uber przygotowuj\u0105 lataj\u0105c\u0105 taks\u00f3wk\u0119"], "lead": ["Hyundai i Uber po\u0142\u0105czyli si\u0142y \u2013 efektem wsp\u00f3\u0142pracy jest lataj\u0105ca taks\u00f3wka, kt\u00f3ra ma osi\u0105ga\u0107 pr\u0119dko\u015b\u0107 180 km/h. Pomie\u015bci czterech pasa\u017cer\u00f3w, a docelowo \u2013 ma by\u0107 to pojazd w pe\u0142ni autonomiczny."], "text": ["Hyundai i Uber po\u0142\u0105czyli si\u0142y \u2013 efektem wsp\u00f3\u0142pracy jest lataj\u0105ca taks\u00f3wka, kt\u00f3ra ma osi\u0105ga\u0107 pr\u0119dko\u015b\u0107 180 km/h. Pomie\u015bci czterech pasa\u017cer\u00f3w, a docelowo \u2013 ma by\u0107 to pojazd w pe\u0142ni autonomiczny.", "Lataj\u0105ca taks\u00f3wka Ubera i Hyundaia zosta\u0142a zaprezentowana podczas Consumer Electronics Show w Las Vegas. Na razie przedstawiono koncept, pierwszy prototyp firmy poka\u017c\u0105 w 2023 roku \u2013 ", ". W pe\u0142ni elektryczny pojazd docelowo ma r\u00f3wnie\u017c kursowa\u0107 bez pilota.", "Wst\u0119pna specyfikacja m\u00f3wi, \u017ce taks\u00f3wka osi\u0105gnie pr\u0119dko\u015b\u0107 do 180 km/h i wzniesie si\u0119 na wysoko\u015b\u0107 300-600 m. Zasi\u0119g wyniesie maksymalnie ok. 97 km. Pilot b\u0119dzie na pok\u0142adzie dop\u00f3ki firmy nie sfinalizuj\u0105 oprogramowania pozwalaj\u0105cego na pe\u0142n\u0105 autonomiczno\u015b\u0107.\u00a0 Docelowo us\u0142uga transportowa ma by\u0107 wdra\u017cana przez nieca\u0142e cztery lata.", "Latem 2017 roku Uber zorganizowa\u0142 akcj\u0119 dla Polak\u00f3w. U\u017cytkownicy 7 najwi\u0119kszych miast mogli zam\u00f3wi\u0107 jednorazowy lot helikopterem, funkcja ta na co dzie\u0144 dzia\u0142a w kilku ameryka\u0144skich miastach."]}
{"url": "https://www.bankier.pl/moto/dane-o-wymianie-licznika-auta-w-cepik-u-sa-takie-plany-6105/", "title": ["Dane o wymianie licznika auta w CEPiK-u? S\u0105 takie plany"], "lead": ["Dane o wymianie drogomierza oraz jego odczycie w czasie kontroli mia\u0142yby znale\u017a\u0107 si\u0119 w\u015br\u00f3d informacji o poje\u017adzie udost\u0119pnianych w centralnej ewidencji pojazd\u00f3w \u2013 tak\u0105 propozycj\u0119 zawar\u0142 resort cyfryzacji w projekcie rozporz\u0105dzenia skierowanym do konsultacji."], "text": ["Jak uzasadnia MC, projekt rozporz\u0105dzenia to konsekwencja noweli Prawa o ruchu drogowym oraz Kodeksu karnego, kt\u00f3ra rozszerzy\u0142a zakres danych gromadzonych w centralnej ewidencji pojazd\u00f3w o informacje o wymianie drogomierza przekazywane przez stacje kontroli pojazd\u00f3w, oraz o odczycie drogomierza w czasie kontroli przekazywane przez organy kontroli ruchu drogowego.", "Projektowane rozporz\u0105dzenie szczeg\u00f3\u0142owo okre\u015bla zakres danych na ten temat, m.in. o to, w kt\u00f3rej stacji kontroli pojazd\u00f3w dokonano wymiany, lub braku mo\u017cliwo\u015bci odczytu.", "Jak wyja\u015bniono w uzasadnieniu, w zmianach chodzi o \u201eprzeciwdzia\u0142anie procederowi manipulowania wskazaniem drogomierza, a tak\u017ce ochron\u0119 potencjalnych nabywc\u00f3w pojazd\u00f3w na rynku wt\u00f3rnym\u201d.", "Projekt przewiduje te\u017c wprowadzenie informacji, czy dow\u00f3d rejestracyjny (pozwolenie czasowe) pojazdu jest aktualnie zatrzymany. Wed\u0142ug MC, jest to zwi\u0105zane z wprowadzeniem od pa\u017adziernika 2018 r. mo\u017cliwo\u015bci jazdy bez dowodu rejestracyjnego, a w konsekwencji r\u00f3wnie\u017c mo\u017cliwo\u015bci zatrzymania tego dokumentu bez ich zatrzymania fizycznego. \u201eZmiana b\u0119dzie s\u0142u\u017cy\u0142a ochronie potencjalnych nabywc\u00f3w przed zakupem pojazdu, kt\u00f3rego dow\u00f3d rejestracyjny zosta\u0142 zatrzymany\u201d \u2013 napisa\u0142 resort w uzasadnieniu. (PAP)", "autor: Ma\u0142gorzata Werner-Wo\u015b", "mww/ dym/"]}
{"url": "https://www.bankier.pl/moto/zatrzymano-kierowce-auta-ktorego-licznik-zostal-cofniety-o-ponad-300-tys-km-6108/", "title": ["Zatrzymano kierowc\u0119 auta, kt\u00f3rego licznik zosta\u0142 cofni\u0119ty o ponad 300 tys. km"], "lead": ["Policjanci z Gda\u0144ska zatrzymali do kontroli drogowej 26-letniego kierowc\u0119 volkswagena golfa III. Okaza\u0142o si\u0119, \u017ce samoch\u00f3d mia\u0142 cofni\u0119ty licznik drogowy o prawie 300 tys. kilometr\u00f3w. Funkcjonariusze sprawdzaj\u0105, kto manipulowa\u0142 przy wskazaniach drogomierza; grozi za to od 3 miesi\u0119cy do 5 lat wi\u0119zienia."], "text": ["Jak poinformowa\u0142 w \u015brod\u0119 oficer prasowy asp. sztab. Mariusz Chrzanowski we wtorek oko\u0142o godz. 17 policjanci z Oddzia\u0142u Prewencji Policji w Gda\u0144sku podczas patrolu na Przymorzu zatrzymali do kontroli kierowc\u0119 volkswagena golfa III.", "Mundurowi sprawdzili stan techniczny pojazdu i korzystaj\u0105c z nowych uprawnie\u0144, spisali stan drogomierza, kt\u00f3ry wskazywa\u0142, \u017ce auto przejecha\u0142o 100 tysi\u0119cy kilometr\u00f3w. Okaza\u0142o si\u0119, \u017ce drogomierz w golfie wskazuje przebieg a\u017c o 300 tys. kilometr\u00f3w mniejszy ni\u017c ten, kt\u00f3ry widnieje w systemie Centrum Ewidencji Pojazd\u00f3w.", "\u201eFunkcjonariusze zabezpieczyli auto, przeprowadzili jego ogl\u0119dziny oraz przes\u0142uchali jego w\u0142a\u015bciciela, 26-letniego mieszka\u0144ca powiatu l\u0119borskiego\u201d \u2013 m\u00f3wi\u0142 Chrzanowski.", "Policjanci wyja\u015bniaj\u0105 teraz, jak dosz\u0142o do zmiany wskaza\u0144 drogomierza i kto jest za to odpowiedzialny. \u201ePrze\u015bledzimy histori\u0119 samochodu, poszczeg\u00f3lnych u\u017cytkownik\u00f3w i w\u0142a\u015bcicieli, aby ustali\u0107 kto ingerowa\u0142 w licznik\u201d \u2013 m\u00f3wi\u0142 Chrzanowski.", "Zgodnie z nowelizacj\u0105 kodeksu karnego od 25 maja 2019 r. cofanie licznik\u00f3w w samochodach czy motocyklach jest przest\u0119pstwem zagro\u017conym kar\u0105 od 3 miesi\u0119cy do 5 lat pozbawienia wolno\u015bci.", "Nowe przepisy, kt\u00f3re pozwalaj\u0105 policji na sprawdzanie przebiegu auta podczas kontroli drogowych wesz\u0142y w \u017cycie wraz z nowym rokiem. \u201ePolicjanci w celu wyeliminowania procederu zwi\u0105zanego z tzw. kr\u0119ceniem licznik\u00f3w weryfikuj\u0105 stan drogomierza w kontrolowanych pojazdach, a odczytane wskazania przesy\u0142aj\u0105 do Centralnej Ewidencji Pojazd\u00f3w\u201d \u2013 t\u0142umaczy\u0142 Chrzanowski.(PAP)", "Autorka: Anna Machi\u0144ska", "anm/ mark/"]}
{"url": "https://www.bankier.pl/moto/w-2020-roku-prawo-jazdy-w-telefonie-6118/", "title": ["W 2020 roku prawo jazdy w telefonie"], "lead": ["W 2020 r. wprowadzone zostan\u0105 nowe e-us\u0142ugi adresowane do kierowc\u00f3w, m.in. prawo jazdy w telefonie \u2013 poinformowa\u0142o w czwartek w komunikacie Ministerstwo Cyfryzacji."], "text": ["Jak wskazuje resort cyfryzacji, profil zaufany (PZ) jest kluczem do e-administracji. Przypomniano, \u017ce PZ powsta\u0142 w 2011 r., a dzi\u015b ma go ponad 4,7 miliona Polak\u00f3w.", "\u201eTylko w ubieg\u0142ym roku dok\u0142adnie 2 114 370 os\u00f3b za\u0142o\u017cy\u0142o sobie profil zaufany \u2013 wskaza\u0142 cytowany w komunikacie minister cyfryzacji Marek Zag\u00f3rski. \u201eTen rekord to efekt pracy nad nowymi e-us\u0142ugami i konsekwentnego przekonywania Polak\u00f3w, \u017ce warto nam zaufa\u0107, a przy okazji u\u0142atwi\u0107 sobie \u017cycie, dzia\u0142aj\u0105c online \u2013 doda\u0142.", "Zapowiedzia\u0142, \u017ce w tym roku uruchomione zostan\u0105 nowe e-us\u0142ugi adresowane do kierowc\u00f3w. \u201ePracujemy m.in. nad prawem jazdy, kt\u00f3rego nie b\u0119dziemy musieli wozi\u0107 ze sob\u0105, bo b\u0119dziemy je mieli w telefonie\u201d \u2013 wyja\u015bni\u0142.", "Wed\u0142ug ministerstwa cyfryzacji, kierowcy to jedna z grup, kt\u00f3re najch\u0119tniej korzystaj\u0105 z cyfrowych us\u0142ug. Absolutn\u0105 rekordzistk\u0105 jest e-us\u0142uga umo\u017cliwiaj\u0105ca sprawdzenie historii pojazdu, z kt\u00f3rej w 2019 r. Polacy skorzystali a\u017c 129 859 339 razy.", "W komunikacie czytamy ponadto, \u017ce profil zaufany s\u0142u\u017cy m.in. do z\u0142o\u017cenia online wniosku o nowy dow\u00f3d osobisty. \u201eW ub. roku dok\u0142adnie 160 486 Polak\u00f3w wniosek o nowy dokument to\u017csamo\u015bci z\u0142o\u017cy\u0142o przez internet. Wskazano, \u017ce przez internet i z profilem zaufanym mo\u017cna te\u017c zg\u0142asza\u0107 utrat\u0119 dowodu. W ubieg\u0142ym roku z tej e-us\u0142ugi skorzysta\u0142y 26 523 osoby, z czego najwi\u0119cej \u2013 420 \u2013 zrobi\u0142o to tu\u017c po ostatnich \u015bwi\u0119tach Bo\u017cego Narodzenia \u2013 27 grudnia\u201d \u2013 podano.", "Wed\u0142ug ministerstwa 2020 rok mo\u017ce by\u0107 kolejnym prze\u0142omem w historii profilu zaufanego. Wskazano, \u017ce tylko w pierwszym tygodniu nowego roku przyby\u0142o niemal 60 tys. nowych w\u0142a\u015bcicieli PZ.", "autorka: Longina Grzeg\u00f3rska-Szpyt"]}
{"url": "https://www.bankier.pl/moto/polacy-pokochali-motocykle-i-skutery-polskie-marki-w-cenie-6120/", "title": ["Polacy pokochali motocykle i skutery. Polskie marki w cenie"], "lead": ["Do 19,1 tys. wzros\u0142a liczba zarejestrowanych motocykli w Polsce w 2019 r. To o jedn\u0105 trzeci\u0105 wi\u0119cej ni\u017c rok wcze\u015bniej. Polacy coraz ch\u0119tniej kupuj\u0105 tak\u017ce motorowery, zw\u0142aszcza rodzimej produkcji."], "text": ["Do 19,1 tys. wzros\u0142a liczba zarejestrowanych motocykli w Polsce w 2019 r. To o jedn\u0105 trzeci\u0105 wi\u0119cej ni\u017c rok wcze\u015bniej. Polacy coraz ch\u0119tniej kupuj\u0105 tak\u017ce motorowery, zw\u0142aszcza rodzimej produkcji.", "W 2019 r. na polskich drogach przyby\u0142y \u0142\u0105cznie 38\u00a0274 jedno\u015blady \u2013 o 23,6 proc. wi\u0119cej ni\u017c w 2018 r. Spo\u015br\u00f3d nich nieznacznie wi\u0119cej by\u0142o jedno\u015blad\u00f3w \u2013 19\u00a0171 egzemplarzy (wzrost r/r o 16,6 proc.). Polacy zarejestrowali tak\u017ce 19\u00a0103 motocykle (wzrost r/r o 31,6 proc.).", "Producenci jedno\u015blad\u00f3w odnotowali wzrost sprzeda\u017cy tak\u017ce w samym tylko grudniu. W\u00f3wczas w wydzia\u0142ach komunikacji zg\u0142oszono 1403 nowe motocykle i motorowery (wzrost r/r o 19,6 proc.). Najwi\u0119kszy wzrost w skali rocznej, o blisko 90 proc. odnotowano jednak w lutym, u progu minionego sezonu. Najwi\u0119cej nowych jedno\u015blad\u00f3w na polskich drogach pojawi\u0142o si\u0119 z kolei w kwietniu \u2013 ponad 5,7 tys.", "W\u015br\u00f3d nowych motocykli najwi\u0119ksz\u0105 popularno\u015bci\u0105 cieszy\u0142y si\u0119 modele produkowane przez Yamah\u0119 (2300 egzemplarzy). R\u00f3wnie popularna by\u0142a Honda (2268 egzemplarzy). Na podium znalaz\u0142y si\u0119 tak\u017ce jedno\u015blady firmy Romet Motors (2046 egzemplarzy).", "Rejestracje nowych motocykli w 2019 r. w Polsce \u2013 ranking marek", "\u0179r\u00f3d\u0142o: IBRM Samar", "Polski Romet by\u0142 bez w\u0105tpienia liderem rynku motorower\u00f3w. W ca\u0142ym 2019 r. Polacy zarejestrowali 6039 pojazd\u00f3w tej marki \u2013 blisko trzykrotnie wi\u0119cej ni\u017c drugiej w rankingu marki Junak (2283 egzemplarze). Na trzecim miejscu znalaz\u0142y si\u0119 z kolei modele produkowane przez Torq (1588 egzemplarzy).", "Rejestracje nowych motorower\u00f3w w 2019 r. w Polsce \u2013 ranking marek", "\u0179r\u00f3d\u0142o: IBRM Samar", "Wzr\u00f3s\u0142 tak\u017ce import u\u017cywanych motocykli i motorower\u00f3w. W 2019 r. przywieziono do Polski 73\u00a0552 takie pojazdy \u2013 o 4,8 proc. wi\u0119cej ni\u017c w 2018 r. W\u015br\u00f3d jedno\u015blad\u00f3w panuje zatem podobna tendencja jak w przypadku samochod\u00f3w. Liczba u\u017cywanych z zagranicy dwukrotnie przewy\u017csza liczb\u0119 nowych.", "Wzrost importu u\u017cywanych jedno\u015blad\u00f3w w skali rocznej odnotowano tak\u017ce w samym tylko grudniu, gdy polsk\u0105 granic\u0119 przekroczy\u0142o 3273 takich pojazd\u00f3w \u2013 o 50,8 proc. wi\u0119cej ni\u017c rok wcze\u015bniej."]}
{"url": "https://www.bankier.pl/moto/przekroczenie-predkosci-o-11-20-km-h-gitd-rejestruje-6128/", "title": ["Przekroczenie pr\u0119dko\u015bci o 11-20 km/h? GITD rejestruje"], "lead": [], "text": ["Najwy\u017csza Izba Kontroli opublikowa\u0142a we wrze\u015bniu ub.r. raport dotycz\u0105cy funkcjonowania odcinkowych pomiar\u00f3w pr\u0119dko\u015bci (OPP) w ramach systemu automatycznego nadzoru nad ruchem drogowym.", "Z raportu wynika m.in., \u017ce G\u0142\u00f3wny Inspektorat Transportu Drogowego w latach 2015-2017 ogranicza\u0142 rejestracj\u0119 wykrocze\u0144, poprzez programowanie fotoradar\u00f3w nawet o 30 km/h powy\u017cej pr\u0119dko\u015bci dozwolonej na danym odcinku drogi. Dzia\u0142ania te mia\u0142y zdaniem NIK uniemo\u017cliwi\u0107 na\u0142o\u017cenie kar za przekroczenie pr\u0119dko\u015bci o warto\u015bci, co najmniej 2,8 mld z\u0142.", "Pytanie w tej sprawie G\u0142\u00f3wnemu Inspektorowi Transportu Drogowego zada\u0142 na czwartkowym posiedzeniu Sejmowej Komisji Infrastruktury pose\u0142 Miros\u0142aw Sucho\u0144 (KO). Posiedzenie dotyczy\u0142o raportu o stanie bezpiecze\u0144stwa ruchu drogowego oraz dzia\u0142a\u0144 realizowane w tym zakresie w 2018 r.", "G\u0142\u00f3wny Inspektor Transportu Drogowego Alvin Gajadhur zaznaczy\u0142, \u017ce zgodnie z ustaw\u0105 GITD mo\u017ce rejestrowa\u0107 przekroczenia pr\u0119dko\u015bci od 11 km/h wzwy\u017c. Przyzna\u0142 jednak, \u017ce progi s\u0105 dostosowywane przede wszystkim do mo\u017cliwo\u015bci kadrowych GITD. \u201eChodzi o to, \u017ceby w pierwszej kolejno\u015bci przerabia\u0107 najci\u0119\u017csze wykroczenia. Natomiast jest nieprawd\u0105, \u017ce nie rejestrujemy przekrocze\u0144 od 11 do 20 km/h\u201d \u2013 odpowiedzia\u0142.", "Podkre\u015bli\u0142 r\u00f3wnie\u017c, \u017ce na ponad 1,5 mln zarejestrowanych w ubieg\u0142ym roku przekrocze\u0144 pr\u0119dko\u015bci, ponad 800 tys. wykrocze\u0144 to przekroczenia pr\u0119dko\u015bci w przedziale od 11 do 20 km/h; 530 tys. przekrocze\u0144 w przedziale od 21 do 30 km/h; 150 tys. w przedziale od 31 do 40 km/h i 43 tys. przekrocze\u0144 w przedziale od 41 do 50 km/h.", "\u201eRzeczywi\u015bcie nasze progi s\u0105 zmieniane rotacyjnie. Kierowca nigdy nie wie, kt\u00f3re urz\u0105dzenie jest ustawione na jaki pr\u00f3g tolerancji. Wi\u0119kszo\u015b\u0107 urz\u0105dze\u0144 tak naprawd\u0119 rejestruje przekroczenia pr\u0119dko\u015bci od kilkunastu kilometr\u00f3w (na godzin\u0119 \u2013 PAP)\u201d \u2013 zapewni\u0142.", "Gajadhur poinformowa\u0142 r\u00f3wnie\u017c, \u017ce w systemie automatycznego nadzoru nad ruchem drogowym funkcjonuje 435 stacjonarnych fotoradar\u00f3w, 30 urz\u0105dze\u0144 do odcinkowego pomiaru pr\u0119dko\u015bci, 20 rejestrator\u00f3w przejazdu na czerwonym \u015bwietle oraz 29 mobilnych urz\u0105dze\u0144 zamontowanych w samochodach oznakowanych.", "\u201eDane statystyczne pokazuj\u0105 wyra\u017anie, \u017ce w miejscach, w kt\u00f3rych s\u0105 zamontowane fotoradary, kt\u00f3re s\u0105 obj\u0119te systemem automatycznego nadzoru nad ruchem drogowym znacznie spad\u0142a liczba wypadk\u00f3w, liczba ofiar \u015bmiertelnych i liczba os\u00f3b rannych. S\u0105 miejsca, w kt\u00f3rych skuteczno\u015b\u0107 jest tak naprawd\u0119 stuprocentowa\u201d \u2013 powiedzia\u0142.", "Przypomnia\u0142 r\u00f3wnie\u017c, \u017ce system fotoradar\u00f3w b\u0119dzie rozbudowywany, a umowa w sprawie tzw. systemu CANARD 2 zosta\u0142a podpisana w 2018 roku.", "Zwr\u00f3ci\u0142 r\u00f3wnie\u017c uwag\u0119 na to, \u017ce w 2019 roku \u2013 dzi\u0119ki uruchomieniu oddzia\u0142u GITD w Bia\u0142ej Podlaskiej \u2013 wzros\u0142a skuteczno\u015b\u0107 procedowanych spraw. I tak \u2013 w roku 2019 wystawiono 717 tys. mandat\u00f3w, natomiast w 2018 roku \u2013 432 tys. (PAP)", "Autor: Marcin Chomiuk", "mchom/ robs/"]}
{"url": "https://www.bankier.pl/moto/warszawa-e-kontrole-samochodow-603-oplat-dodatkowych-za-nieoplacone-parkowanie-6130/", "title": ["Warszawa: e-kontrole samochod\u00f3w. 603 op\u0142at dodatkowych za nieop\u0142acone parkowanie"], "lead": [], "text": ["Jak przekaza\u0142a rzeczniczka sto\u0142ecznych drogowc\u00f3w, podczas pierwszego dnia e-kontroli dwa nowe pojazdy ZDM-u skontrolowa\u0142y 13 147 samochod\u00f3w, z czego 4 481 tablic rejestracyjnych zosta\u0142o sparowanych.", "\u201ePodczas e-kontroli nasze pojazdy robi\u0105 podw\u00f3jny objazd w danej strefie, by wykluczy\u0107 sytuacj\u0119, w kt\u00f3rej podczas pierwszego objazdu kierowca poszed\u0142 do parkomatu op\u0142aci\u0107 parkowanie. Ta liczba 4 481 jest liczb\u0105 samochod\u00f3w po drugim przeje\u017adzie, w kt\u00f3rej odliczone s\u0105 takie sytuacje oraz samochody, kt\u00f3re z miejsc parkingowych odjecha\u0142y\u201d \u2013 powiedzia\u0142a Ga\u0142ecka.", "\u201ePo zweryfikowaniu informacji z parkomat\u00f3w, kt\u00f3re sp\u0142yn\u0119\u0142y do naszej bazy danych, wysz\u0142o, \u017ce 603 kierowc\u00f3w nie op\u0142aci\u0142o parkowania, za co dostan\u0105 op\u0142at\u0119 dodatkow\u0105\u201d \u2013 podkre\u015bli\u0142a.", "Dwa auta o nap\u0119dzie elektrycznym wyposa\u017cone w specjalny system e-kontroli przyjecha\u0142y do Warszawy pod koniec listopada. Od 7 stycznia kontroluj\u0105 Stref\u0119 P\u0142atnego Parkowania Niestrze\u017conego.", "Wed\u0142ug Ga\u0142eckiej, dwa samochody wyposa\u017cone w specjalny system e-kontroli mog\u0105 osi\u0105gn\u0105\u0107 skuteczno\u015b\u0107 por\u00f3wnywaln\u0105 z 10 pieszymi patrolami. \u201eDzi\u0119ki temu liczba kierowc\u00f3w unikaj\u0105cych op\u0142aty i zajmuj\u0105cych miejsca postojowe w centrum powinna znacznie spa\u015b\u0107\u201d \u2013 doda\u0142a.", "Wskaza\u0142a te\u017c, \u017ce dzi\u0119ki temu wzro\u015bnie rotacja miejsc, poniewa\u017c celem op\u0142aty parkingowej jest wymuszenie, by post\u00f3j auta by\u0142 jak najkr\u00f3tszy, bo w\u00f3wczas znacznie \u0142atwiej znale\u017a\u0107 wolne miejsce parkingowe.", "Kolejn\u0105 zalet\u0105 wprowadzenia e-kontroli ma by\u0107 \u2013 wed\u0142ug Zarz\u0105du Dr\u00f3g Miejskich \u2013 usprawnienie obs\u0142ugi mieszka\u0144c\u00f3w. E-kontrola pozwoli na zrezygnowanie z wystawiania wk\u0142adanych pod wycieraczk\u0119 przedniej szyby kar za brak op\u0142aty parkingowej, kt\u00f3re nie zawsze s\u0105 odczytywane przez kierowc\u00f3w. Wezwania do zap\u0142aty maj\u0105 by\u0107 wysy\u0142ane jedynie do tych kierowc\u00f3w, kt\u00f3rzy rzeczywi\u015bcie nie zap\u0142acili za post\u00f3j, a nie do tych, kt\u00f3rzy np. nie w\u0142o\u017cyli za szyb\u0119 biletu lub dowodu op\u0142aconego abonamentu.", "Wed\u0142ug statystyk Zarz\u0105du Dr\u00f3g Miejskich dziennie ze Strefy P\u0142atnego Parkowania Niestrze\u017conego korzysta ok. 140 tys. samochod\u00f3w. \u201eW 2018 roku wp\u0142ywy z op\u0142at za parkowanie wynios\u0142y 100 mln z\u0142. Pieni\u0105dze zebrane w strefie trafiaj\u0105 do miejskiej kasy, z kt\u00f3rej remontowana, modernizowana i budowana jest m.in. infrastruktura drogowa\u201d \u2013 doda\u0142a. (PAP)", "Autor: Bart\u0142omiej Figaj", "bf/ robs/"]}
{"url": "https://www.bankier.pl/moto/slowaccy-transportowcy-blokuja-przejscia-graniczne-6135/", "title": ["S\u0142owaccy transportowcy blokuj\u0105 przej\u015bcia graniczne"], "lead": ["Unia Przewo\u017anik\u00f3w Samochodowych S\u0142owacji (UNAS) poinformowa\u0142a w niedziel\u0119, \u017ce o godzinie 22 rozpocz\u0119\u0142y si\u0119 blokady przej\u015b\u0107 granicznych dla samochod\u00f3w ci\u0119\u017carowych. W poniedzia\u0142ek ma doj\u015b\u0107 do rozm\u00f3w transportowc\u00f3w z rz\u0105dem."], "text": ["[Aktualizacja 13:33] Ruch drogowy w miejscowo\u015bci Trstena (S\u0142owacja) na trasie do przej\u015bcia granicznego w Chy\u017cnem (Ma\u0142opolskie) zosta\u0142 odblokowany dla ci\u0119\u017car\u00f3wek, jednak nie wiadomo do kiedy \u2013 poinformowa\u0142a PAP rzecznik prasowy nowotarskiej policji Dorota Garbacz.", "Z 24 przej\u015b\u0107 granicznych wytypowanych do blokad, s\u0105 trzy by\u0142e przej\u015bcia z Polsk\u0105: Tatrza\u0144ska Jaworzyna \u2013 \u0141ysa Polana, Trstena (Trzciana)\u2013 Chy\u017cne, Vyszny Komarnik \u2013 Barwinek. UNAS zapowiada, \u017ce nie b\u0119dzie utrudnie\u0144 w ruchu dla samochod\u00f3w osobowych oraz przejazd\u00f3w autobusowych. Zapewniono r\u00f3wnie\u017c bezproblemowy ruch samochod\u00f3w s\u0142u\u017cb ratunkowych.", "Wed\u0142ug wiceprzewodnicz\u0105cego UNAS Stanislava Skaly pojawi\u0142y si\u0119 gro\u017aby ze strony policji, kt\u00f3ra mia\u0142a zapowiedzie\u0107 odbieranie praw jazdy kierowcom uczestnicz\u0105cych w blokadach. Premier Peter Pellegrini, w niedzielnym programie telewizyjnym, skrytykowa\u0142 blokady, kt\u00f3re jego zdaniem \u201ezagra\u017caj\u0105 transportowi drogowemu, dostawom do wielkich firm i z obywateli robi\u0105 zak\u0142adnik\u00f3w\u201d.", "Premier zapowiedzia\u0142 na poniedzia\u0142ek narad\u0119 z ministrami transportu, finans\u00f3w oraz z komendantem policji. Wed\u0142ug UNAS w poniedzia\u0142ek ma doj\u015b\u0107 do rokowania transportowc\u00f3w z przedstawicielami resort\u00f3w finans\u00f3w i transportu. Kierowcy zrzeszeniu w UNAS rozpocz\u0119li protest 7 stycznia br. Korzystaj\u0105 ze wsparcia i pomocy Inicjatywy Rolnik\u00f3w zrzeszaj\u0105cej w\u0142a\u015bcicieli ma\u0142ych i \u015brednich gospodarstw. Transportowcy chc\u0105 obni\u017cenia o 50 proc. podatku drogowego oraz wstrzymania pobierania op\u0142at za przejazdy autostradami i drogami szybkiego ruchu od ci\u0119\u017car\u00f3wek i autobus\u00f3w, do czasu wy\u0142onienia nowego zarz\u0105dcy systemu pobierania myta.", "Od protestu dystansowali si\u0119 kierowcy z drugiego dzia\u0142aj\u0105cego na S\u0142owacji zrzeszenia transportowc\u00f3w \u2013 Zwi\u0105zku Przewo\u017anik\u00f3w Drogowych (CzESMAD). Ostatecznie w sobot\u0119 poparli postulaty UNAS i przyst\u0105pili do strajku ostrzegawczego, ale nie uczestnicz\u0105 w blokadach. Przystali na proponowan\u0105 przez rz\u0105d obni\u017ck\u0119 podatku drogowego o 12,5 proc. Maj\u0105 tak\u017ce postulat dotycz\u0105cy rezygnacji z opodatkowania diet przy wyjazdach zagranicznych. Wezwali Uni\u0119 do rezygnacji z blokad i zwr\u00f3cili uwag\u0119, \u017ce mog\u0105 doprowadzi\u0107 do patowej sytuacji w rozmowach z przedstawicielami rz\u0105du.", "Z Bratys\u0142awy Piotr G\u00f3recki"]}
{"url": "https://www.bankier.pl/moto/konczy-sie-postepowanie-dot-manipulacji-ws-emisji-spalin-przez-volkswagena-6147/", "title": ["Ko\u0144czy si\u0119 post\u0119powanie dot. manipulacji ws. emisji spalin przez Volkswagena"], "lead": ["Post\u0119powanie dotycz\u0105ce manipulowania wska\u017anikami emisji spalin w samochodach koncernu Volkswagen jest na ko\u0144cowym etapie \u2013 poinformowa\u0142 w poniedzia\u0142ek w komunikacie Urz\u0105d Ochrony Konkurencji i Konsument\u00f3w."], "text": ["Jak wyja\u015bniono, prezes UOKiK zako\u0144czy\u0142 analizowa\u0107 materia\u0142 dowodowy, o czym poinformowa\u0142 pe\u0142nomocnika sp\u00f3\u0142ki. \u201eOznacza to, \u017ce nast\u0119pnym krokiem b\u0119dzie wydanie decyzji\u201d \u2013 napisano w komunikacie.", "Jak podano, w post\u0119powaniu UOKiK chodzi oprogramowanie stosowane przez koncern Volkswagen w samochodach tej marki oraz Audi, Seat i Skoda produkowanych po 2008 r., kt\u00f3re w warunkach testowych pozwala\u0142o zani\u017ca\u0107 warto\u015b\u0107 emisji tlenk\u00f3w azotu.", "Wyja\u015bniono, \u017ce urz\u0105d postawi\u0142 zarzuty: rozpowszechniania nieprawdziwych informacji w materia\u0142ach reklamowych, kt\u00f3re sugeruj\u0105, \u017ce samochody marek Volkswagen, Seat, Skoda i Audi s\u0105 ekologiczne oraz spe\u0142niaj\u0105 wymogi w zakresie emisji tlenk\u00f3w azotu; informowanie w \u015bwiadectwach homologacji oraz w \u015bwiadectwach zgodno\u015bci WE o nieprawdziwych parametrach emisji tlenk\u00f3w azotu; kierowanie wytycznych do sprzedawc\u00f3w tych samochod\u00f3w, kt\u00f3re mog\u0142y prowadzi\u0107 do tego, \u017ce dealerzy odrzucali reklamacje konsument\u00f3w dotycz\u0105ce emisji tlenk\u00f3w azotu.", "\u201ePod koniec 2016 roku postawili\u015bmy zarzuty Volkswagen Group Polska. Post\u0119powanie jest ju\u017c na ko\u0144cowym etapie. Przez ten czas zgromadzili\u015bmy 25 tom\u00f3w akt, w kt\u00f3rych jest ponad 5 tys. kart z dowodami i pismami od sp\u00f3\u0142ki. Wys\u0142ali\u015bmy ankiet\u0119 z pytaniami do 13 dealer\u00f3w samochod\u00f3w tego koncernu. Korespondowali\u015bmy z Transportowym Dozorem Technicznym oraz niemieckim i brytyjskim organem do spraw homologacji\u201d \u2013 powiedzia\u0142 cytowany w komunikacie prezes UOKiK Marek Niechcia\u0142.", "\u201ePe\u0142nomocnik sp\u00f3\u0142ki, korzystaj\u0105c ze swoich praw, wielokrotnie, 24 razy, zapoznawa\u0142 si\u0119 z aktami i udziela\u0142 obszernych wyja\u015bnie\u0144, np. jedna odpowied\u017a liczy\u0142a 827 stron razem z za\u0142\u0105cznikami i wymaga\u0142a dok\u0142adnej analizy\u201d \u2013 doda\u0142 Niechcia\u0142. Zaznaczy\u0142, \u017ce statystyka ta u\u015bwiadamia, jak obszerny materia\u0142 dowodowy UOKiK musia\u0142 analizowa\u0107.", "Poinformowano, \u017ce urz\u0105d wielokrotnie przychyla\u0142 si\u0119 do wniosk\u00f3w pe\u0142nomocnika strony o przed\u0142u\u017cenie terminu na udzielenie odpowiedzi. Do post\u0119powania w\u0142\u0105czy\u0142 si\u0119 tak\u017ce prokurator z Prokuratury Okr\u0119gowej w Warszawie.", "Jak podkre\u015blono, \u017ce post\u0119powanie przeciwko Volkswagen Group Polska jest na ko\u0144cowym etapie. Kolejnym i ostatnim b\u0119dzie wydanie decyzji. \u201eZe strony sp\u00f3\u0142ki nie pad\u0142a propozycja wydania decyzji zobowi\u0105zuj\u0105cej. Prezes UOKiK mo\u017ce np. stwierdzi\u0107 naruszenie zbiorowych interes\u00f3w konsument\u00f3w i na\u0142o\u017cy\u0107 kar\u0119 finansow\u0105 \u2013 maksymalnie do 10 proc. rocznego obrotu\u201d \u2013 czytamy.", "Wyja\u015bniono, \u017ce po uprawomocnieniu si\u0119 decyzje UOKiK staj\u0105 si\u0119 tzw. prejudykatem, co u\u0142atwia konsumentom dochodzenie ewentualnych roszcze\u0144 w s\u0105dach. Ustalenia urz\u0119du co do faktu stosowania praktyki s\u0105 wi\u0105\u017c\u0105ce dla s\u0105d\u00f3w powszechnych w przypadku rozpatrywania indywidualnych spraw w zakresie zakwestionowanych w decyzji praktyk.", "W komunikacie zauwa\u017cono, \u017ce UOKiK jest trzecim organem w Europie, kt\u00f3ry ko\u0144czy post\u0119powanie w tej sprawie. Na przyk\u0142ad w\u0142oski organ ochrony konkurencji na\u0142o\u017cy\u0142 \u0142\u0105cznie na Volkswagen AG i Volkswagen Group Italia 5 mln euro kary. W Stanach Zjednoczonych sankcja na\u0142o\u017cona przez s\u0105d wynios\u0142a 2,8 mld dolar\u00f3w. Ponadto Federal Trade Commission poinformowa\u0142a o zawartej ugodzie, kt\u00f3rej warto\u015b\u0107 wynios\u0142a prawie 15 mld dolar\u00f3w \u2013 Volkswagen w Stanach Zjednoczonych zobowi\u0105za\u0142 si\u0119 m.in. do odkupienia wadliwych samochod\u00f3w. Natomiast australijski organ na\u0142o\u017cy\u0142 niedawno na firm\u0119 kar\u0119 125 mln dolar\u00f3w australijskich (ok. 85 mln dol. ameryka\u0144skich).", "Autor: Marcin Musia\u0142"]}
{"url": "https://www.bankier.pl/moto/doplaty-do-elektrykow-dla-firm-pewne-ile-mozna-otrzymac-6149/", "title": ["Dop\u0142aty do \u201eelektryk\u00f3w\u201d dla firm pewne. Ile mo\u017cna otrzyma\u0107?"], "lead": ["Nawet do 200 tys. z\u0142 dofinansowania b\u0119d\u0105 mogli otrzyma\u0107 w\u0142a\u015bciciele na zakup aut elektrycznych. Z pieni\u0119dzy skorzystaj\u0105 tak\u017ce samorz\u0105dy wymieniaj\u0105ce tabor. Na nab\u00f3r wniosk\u00f3w trzeba b\u0119dzie jednak poczeka\u0107. Wszystko przez brak zwolnienia dop\u0142at z podatku dochodowego."], "text": ["Nawet do 200 tys. z\u0142 dofinansowania b\u0119d\u0105 mogli otrzyma\u0107 w\u0142a\u015bciciele na zakup aut elektrycznych. Z pieni\u0119dzy skorzystaj\u0105 tak\u017ce samorz\u0105dy wymieniaj\u0105ce tabor. Na nab\u00f3r wniosk\u00f3w trzeba b\u0119dzie jednak poczeka\u0107. Wszystko przez brak zwolnienia dop\u0142at z podatku dochodowego.", "W my\u015bl rozporz\u0105dzenia maksymaln\u0105 dotacj\u0105 obj\u0119te zostan\u0105 osobowe \u201eelektryki\u201d kategorii M1 (wyposa\u017cone maksymalnie w 9 miejsc \u0142\u0105cznie z fotelem kierowcy). Ich nabywcy b\u0119d\u0105 mogli liczy\u0107 na zwrot 30 proc. koszt\u00f3w zakupu, ale nie wi\u0119cej ni\u017c 36 tys. z\u0142. za jeden samoch\u00f3d. 30-procentow\u0105 dotacj\u0105 zostan\u0105 obj\u0119te tak\u017ce samochody zasilane wodorem (limit 100 tys. z\u0142) oraz gazem CNG (limit 20 tys. z\u0142).", "Samochody nap\u0119dzane pr\u0105dem i gazem CNG nie b\u0119d\u0105 mog\u0142y by\u0107 jednak dro\u017csze ni\u017c 125 tys. z\u0142. Limitem nie zostan\u0105 obj\u0119te auta na wod\u00f3r.", "Na dop\u0142aty mog\u0105 liczy\u0107 tak\u017ce przedsi\u0119biorcy, kt\u00f3rzy kupi\u0105 zasilane pr\u0105dem lub gazem samochody kategorii (o masie do 5 ton i posiadaj\u0105ce wi\u0119cej ni\u017c 9 miejsc) oraz dostawcze o masie do 3,5 t. W tym przypadku tak\u017ce zosta\u0142a przewidziana 30-procentowa dop\u0142ata, przy czym na auto elektryczne b\u0119dzie mo\u017cna otrzyma\u0107 maksymalnie 70 tys. z\u0142, a na nap\u0119dzane gazem ziemnym \u2013 30 tys. z\u0142.", "Dla elektrycznych samochod\u00f3w ci\u0119\u017carowych z kategorii N2 (o masie od 3,5 do 12 ton) maksymalne rz\u0105dowe wsparcie zosta\u0142o ustalone na 150 tys. z\u0142, a dla kategorii N3 (o masie powy\u017cej 12 ton) na 200 tys. z\u0142.", "W przypadku ci\u0119\u017car\u00f3wek zasilanych gazem ziemnym maksymalne dofinansowanie wyniesie odpowiednio 35 tys. z\u0142 (kategoria N2) oraz 100 tys. z\u0142 (kategoria N3).", "Kupuj\u0105c auto, trzeba b\u0119dzie zap\u0142aci\u0107 sto procent ceny. Pieni\u0105dze z Funduszu Niskoemisyjnego Transportu trafi\u0105 na konto dopiero po przedstawieniu faktury. Co wa\u017cne, ", "Na jeszcze wi\u0119ksze dofinansowanie przy zakupie elektrycznych pojazd\u00f3w b\u0119d\u0105 mog\u0142y liczy\u0107 samorz\u0105dy. Przy zakupie autobusu elektrycznego rz\u0105d dop\u0142aci 55 proc. (nie wi\u0119cej ni\u017c 1,045 mln z\u0142), trolejbusu \u2013 45 proc. koszt\u00f3w (nie wi\u0119cej ni\u017c 720 tys. z\u0142). Autobusy nap\u0119dzane gazem ziemnym CNG i LPG zostan\u0105 obj\u0119te 15-procentowym dofinansowaniem (nie wi\u0119cej ni\u017c 150 tys. z\u0142). Najwi\u0119ksze wsparcie samorz\u0105dy b\u0119d\u0105 mog\u0142y otrzyma\u0107 na zakup autobus\u00f3w nap\u0119dzanych wodorem \u2013 55 proc. koszt\u00f3w, ale nie wi\u0119cej ni\u017c 2 mln z\u0142.", "W my\u015bl rozporz\u0105dzenia dofinansowanie b\u0119dzie mo\u017cna otrzyma\u0107 tak\u017ce na zakup motocykla, motoroweru lub quada nap\u0119dzanego pr\u0105dem. Rz\u0105d w tym przypadku zap\u0142aci 30 proc. koszt\u00f3w, ale nie wi\u0119cej ni\u017c 5 tys. z\u0142.", "Rozporz\u0105dzenie wesz\u0142o ju\u017c w \u017cycie, ale ", ", kt\u00f3ry powinien ruszy\u0107 jeszcze w pierwszym kwartale 2020 r. Gdyby program dop\u0142at ruszy\u0142 wed\u0142ug wst\u0119pnych za\u0142o\u017ce\u0144, jego beneficjenci musieliby odprowadzi\u0107 od nich podatek, poniewa\u017c dofinansowanie by\u0142oby traktowane jako doch\u00f3d.", "Projektami ustaw nowelizuj\u0105cych przepisy podatkowe zajmuje si\u0119 Senat. Nast\u0119pnie b\u0119d\u0105 one musia\u0142y zosta\u0107 podpisane przez prezydenta i opublikowane w Dzienniku Ustaw. Nab\u00f3r wniosk\u00f3w ruszy wi\u0119c najprawdopodobniej pod koniec pierwszego kwarta\u0142u 2020 r.", "Z tego samego powodu nie ruszy\u0142 jeszcze zapowiadany na grudzie\u0144 nab\u00f3r wniosk\u00f3w na dop\u0142aty do zakupu samochod\u00f3w elektrycznych przez osoby prywatne. W tym przypadku tak\u017ce b\u0119dzie obowi\u0105zywa\u0142 30-procentowy zwrot koszt\u00f3w (maksymalnie 37,5 tys. z\u0142). Auto nie b\u0119dzie mog\u0142o by\u0107 jednak dro\u017csze ni\u017c 125 tys. z\u0142. ", "."]}
{"url": "https://www.bankier.pl/moto/ponad-70-proc-firm-branzy-motoryzacyjnej-spodziewa-sie-pogorszenia-sytuacji-6021/", "title": ["Ponad 70 proc. firm bran\u017cy motoryzacyjnej spodziewa si\u0119 pogorszenia sytuacji"], "lead": [], "text": ["Ponad 70 proc. przedstawicieli producent\u00f3w i dystrybutor\u00f3w spodziewa si\u0119 pogorszenia sytuacji w bran\u017cy motoryzacyjnej \u2013 napisano w raporcie KPMG i Polskiego Zwi\u0105zku Przemys\u0142u Motoryzacyjnego \u201eBarometr nastroj\u00f3w mened\u017cer\u00f3w firm motoryzacyjnych\u201d.", "Zdaniem autor\u00f3w opublikowanego w czwartek raportu, przedstawiciele firm motoryzacyjnych, kt\u00f3re s\u0105 obecne na polskim rynku coraz gorzej oceniaj\u0105 sytuacj\u0119 panuj\u0105c\u0105 w bran\u017cy.", "\u201eWska\u017anik nastroj\u00f3w mened\u017cer\u00f3w oceniaj\u0105cych bie\u017c\u0105c\u0105 sytuacj\u0119 sektora wynosi 66/100, co oznacza spadek o 4 punkty w por\u00f3wnaniu z poprzedni\u0105 edycj\u0105 badania KPMG i PZPM. Gorsze nastroje ni\u017c p\u00f3\u0142 roku temu panuj\u0105 w\u015br\u00f3d mened\u017cer\u00f3w bran\u017cy motoryzacyjnej odno\u015bnie przysz\u0142o\u015bci sektora i przysz\u0142ej sytuacji gospodarczej. Mimo to, w ci\u0105gu najbli\u017cszych 6 miesi\u0119cy ponad po\u0142owa respondent\u00f3w przewiduje, \u017ce poziom zatrudnienia poprawi si\u0119 lub utrzyma na dotychczasowym poziomie\u201d \u2013 napisano.", "Zgodnie z raportem, 33 proc. przedstawicieli producent\u00f3w oraz 50 proc. przedstawicieli dystrybutor\u00f3w pozytywnie ocenia aktualn\u0105 sytuacj\u0119 w bran\u017cy. Por\u00f3wnuj\u0105c wyniki do poprzedniej edycji badania, przeprowadzonej w czerwcu 2019 r., wska\u017anik nastroj\u00f3w w\u015br\u00f3d dystrybutor\u00f3w obni\u017cy\u0142 si\u0119 o 11 punkt\u00f3w osi\u0105gaj\u0105c warto\u015b\u0107 68/100, a w\u015br\u00f3d firm zajmuj\u0105cych si\u0119 produkcj\u0105 pojazd\u00f3w, przyczep, naczep, cz\u0119\u015bci i akcesori\u00f3w wzr\u00f3s\u0142 o 8 punkt\u00f3w do poziomu 61/100.", "Jak podano, w przeciwie\u0144stwie do badania przeprowadzonego w po\u0142owie 2019 r., przysz\u0142o\u015b\u0107 bran\u017cy zdecydowanie gorzej oceniaj\u0105 przedstawiciele przedsi\u0119biorstw produkcyjnych, w\u015br\u00f3d kt\u00f3rych 83 proc. spodziewa si\u0119 pogorszenia lub zdecydowanego pogorszenia sytuacji bran\u017cy motoryzacyjnej w Polsce. W przypadku przedstawicieli firm dystrybucyjnych podobne zdanie wyra\u017ca 74 proc. respondent\u00f3w, a jedynie 3 proc. ankietowanych z tej grupy prognozuje popraw\u0119 sytuacji.", "\u201ePodobnie negatywne nastroje wida\u0107 w przypadku prognozowanej sytuacji gospodarczej Polski w ci\u0105gu kolejnych 12 miesi\u0119cy. Zdecydowana wi\u0119kszo\u015b\u0107 ankietowanych producent\u00f3w spodziewa si\u0119 jej pogorszenia (78 proc.) lub zdecydowanego pogorszenia (6 proc.), a tylko 17 proc. badanych uwa\u017ca, \u017ce sytuacja gospodarcza pozostanie bez zmian. Nieco wi\u0119kszy optymizm jest widoczny w\u015br\u00f3d dystrybutor\u00f3w, z kt\u00f3rych 20 proc. spodziewa si\u0119 poprawy, a 27 proc. uwa\u017ca, \u017ce gospodarka b\u0119dzie stabilna\u201d \u2013 czytamy w raporcie.", "Zdaniem prezesa Polskiego Zwi\u0105zku Przemys\u0142u Motoryzacyjnego Jakuba Farysia, niestety prognozy z ostatnich kilkunastu miesi\u0119cy, kt\u00f3re m\u00f3wi\u0142y o pogorszeniu si\u0119 koniunktury gospodarczej poma\u0142u staj\u0105 si\u0119 faktem.", "\u201eObawy producent\u00f3w motoryzacyjnych w Polsce s\u0105 wynikiem spowolnienia gospodarczego w Europie, co nie dziwi, bo krajowa bran\u017ca motoryzacyjna jest bardzo \u015bci\u015ble powi\u0105zana z motoryzacj\u0105 i gospodark\u0105 europejsk\u0105. Niepok\u00f3j mened\u017cer\u00f3w firm motoryzacyjnych zlokalizowanych w Polsce mo\u017ce r\u00f3wnie\u017c pog\u0142\u0119bia\u0107 fakt, \u017ce w najbli\u017cszych latach wsp\u00f3\u0142czesna motoryzacja stanie w obliczu wielu istotnych zmian. Niepewno\u015b\u0107, czy w wystarczaj\u0105cym stopniu b\u0119d\u0105 mogli sprosta\u0107 wyzwaniom, jakie stawia przed nimi nowa rzeczywisto\u015b\u0107 motoryzacyjna na pewno ma wp\u0142yw na spadek nastroj\u00f3w zar\u00f3wno w\u015br\u00f3d producent\u00f3w, jak i dystrybutor\u00f3w\u201d \u2013 m\u00f3wi cytowany w raporcie Fary\u015b.", "Badanie pokaza\u0142o, \u017ce blisko 30 proc. producent\u00f3w motoryzacyjnych prognozuje zwi\u0119kszenie poziomu sprzeda\u017cy w najbli\u017cszych 6 miesi\u0105cach, a prawie 1/4 z tej grupy w ci\u0105gu najbli\u017cszego p\u00f3\u0142rocza planuje zwi\u0119kszy\u0107 nak\u0142ady inwestycyjne. Z jednej strony 27 proc. dystrybutor\u00f3w planuje zwi\u0119kszy\u0107 liczb\u0119 salon\u00f3w, a z drugiej a\u017c 37 proc. z nich przyzna\u0142o, \u017ce w ci\u0105gu najbli\u017cszych 6 miesi\u0119cy zmniejszy si\u0119 lub zdecydowanie si\u0119 zmniejszy poziom sprzeda\u017cy w ich sieci.", "Jednocze\u015bnie wi\u0119kszo\u015b\u0107 producent\u00f3w i dystrybutor\u00f3w spodziewa si\u0119 utrzymania poziomu zatrudnienia na obecnym poziomie w ci\u0105gu najbli\u017cszych 6 miesi\u0119cy (odpowiednio 56 proc. i 70 proc.). Wzrost zatrudnienia przewiduje 11 proc. przedstawicieli firm produkcyjnych oraz 10 proc. dystrybutor\u00f3w.", "\u201eW dalszym ci\u0105gu obserwujemy pogarszanie si\u0119 nastroj\u00f3w w\u015br\u00f3d przedstawicieli bran\u017cy motoryzacyjnej w Polsce. (\u2026) Tym bardziej cieszy fakt, \u017ce wci\u0105\u017c blisko dwie trzecie producent\u00f3w i dystrybutor\u00f3w przewiduje, \u017ce sprzeda\u017c zwi\u0119kszy si\u0119 lub utrzyma na obecnym poziomie\u201d \u2013 m\u00f3wi partner w dziale doradztwa podatkowego, szef zespo\u0142u doradc\u00f3w dla bran\u017cy motoryzacyjnej w KPMG w Polsce Miros\u0142aw Michna.", "W publikacji zwr\u00f3cono te\u017c uwag\u0119 na najwi\u0119ksze wyzwania, kt\u00f3rym musz\u0105 stawi\u0107 czo\u0142a firmy z bran\u017cy motoryzacyjnej. Wskazano, \u017ce najwi\u0119cej problem\u00f3w producentom przysparza sytuacja polityczno-gospodarcza (72 proc.) i nowe regulacje prawne (72 proc.) oraz koszty pracy (67%). Z kolei ankietowani przez KPMG i PZPM dystrybutorzy w\u015br\u00f3d najcz\u0119\u015bciej wskazywanych wyzwa\u0144 wymieniali koszty pracy (67 proc.), nowe regulacje prawne (67 proc.) oraz dost\u0119p do pracownik\u00f3w technicznych i sytuacj\u0119 polityczno-gospodarcz\u0105 (odpowiednio 57 proc.). (PAP)", "Autor: Marcin Musia\u0142", "mmu/ dym/"]}
{"url": "https://www.bankier.pl/moto/dolnoslaska-policja-kupila-ponad-50-nowych-radiowozow-6023/", "title": ["Dolno\u015bl\u0105ska policja kupi\u0142a ponad 50 nowych radiowoz\u00f3w"], "lead": ["55 nowych radiowoz\u00f3w zakupiono do policyjnych jednostek garnizonu dolno\u015bl\u0105skiego. Auta trafi\u0105 do komend powiatowych i miejskich oraz do komendy wojew\u00f3dzkiej."], "text": ["Jak przekaza\u0142 w czwartek PAP nadkom. Kamil Rynkiewicz z biura prasowego dolno\u015bl\u0105skiej policji, zakupione auta b\u0119d\u0105 wykorzystywane do codziennej s\u0142u\u017cby patrolowej i kryminalnej oraz do zada\u0144 specjalnych \u2013 jak na przyk\u0142ad odpowiednio wyposa\u017cone ambulansy kryminalistyczne.", "Nowe auta, to samochody osobowe oraz furgonetki \u2013 oznakowane i nieoznakowane. \u201eAuta trafi\u0105 do funkcjonariuszy r\u00f3\u017cnych jednostek garnizonu dolno\u015bl\u0105skiego. B\u0119d\u0105 wykorzystywane do codziennej s\u0142u\u017cby na terenie podleg\u0142ym komendom powiatowym i miejskim, jak i w poszczeg\u00f3lnych kom\u00f3rkach dolno\u015bl\u0105skiej komendy wojew\u00f3dzkiej\u201d \u2013 podkre\u015bli\u0142 Rynkiewicz.", "Policjant poinformowa\u0142, \u017ce radiowozy zosta\u0142y zakupione z pieni\u0119dzy pochodz\u0105cych z programu modernizacji policji oraz ze \u015brodk\u00f3w samorz\u0105d\u00f3w lokalnych wojew\u00f3dztwa dolno\u015bl\u0105skiego. Jak doda\u0142, ca\u0142kowity koszt zakupionych pojazd\u00f3w to ponad 8 mln z\u0142.(PAP)", "autor: Piotr Doczekalski", "pdo/ aj/"]}
{"url": "https://www.bankier.pl/moto/30-samochodow-osobowych-ktore-byly-bestsellerami-2019-roku-w-polsce-6030/", "title": ["30 samochod\u00f3w osobowych, kt\u00f3re by\u0142y bestsellerami 2019 roku w Polsce"], "lead": ["Ponad p\u00f3\u0142 miliona nowych samochod\u00f3w osobowych zarejestrowano w Polsce w 2019 roku. Samar pokaza\u0142 list\u0119 30 najpopularniejszych modeli. W\u015br\u00f3d marek rz\u0105dz\u0105: Skoda, Toyota i Volkswagen."], "text": ["Ponad p\u00f3\u0142 miliona nowych samochod\u00f3w osobowych zarejestrowano w Polsce w 2019 roku. Samar pokaza\u0142 list\u0119 30 najpopularniejszych modeli. W\u015br\u00f3d marek rz\u0105dz\u0105: Skoda, Toyota i Volkswagen.", "Wynik zesz\u0142orocznych rejestracji poprawi\u0142 si\u0119 wzgl\u0119dem roku 2018 o 4,4 proc. W ci\u0105gu minionych dwunastu miesi\u0119cy w Polsce zarejestrowano dok\u0142adnie 555 609 aut osobowych, podaje Instytut Bada\u0144 Rynku Motoryzacyjnego Samar.", "Liderem w tym segmencie rynku zosta\u0142a skoda octavia \u2013 w minionym roku zarejestrowano 20,4 tys. samochod\u00f3w tego typu. Po pi\u0119tach depcze jej Toyota z 19,7 tys. zarejestrowanych corolli. Trzecie miejsce na podium zaj\u0119\u0142a ponownie Skoda \u2013 tym razem z modelem fabia (17,095 tys. sztuk). Szczeg\u00f3\u0142ow\u0105 list\u0119 30 najpopularniejszych modeli nowych samochod\u00f3w osobowych rejestrowanych w 2019 roku zamieszczamy w tabeli poni\u017cej.", "TOP 30 modeli samochod\u00f3w osobowych rejestrowanych w Polsce w 2019 roku"]}
{"url": "https://www.bankier.pl/moto/ruszyl-kaskadowy-pomiar-predkosci-w-calej-polsce-6048/", "title": ["Ruszy\u0142 kaskadowy pomiar pr\u0119dko\u015bci w ca\u0142ej Polsce"], "lead": ["We wtorek na drogach w ca\u0142ej Polsce ruszy\u0142 kaskadowy pomiar pr\u0119dko\u015bci \u2013 poinformowa\u0142o Biuro Ruchu Drogowego KGP. Policjanci przypominaj\u0105, \u017ce opr\u00f3cz pr\u0119dko\u015bci b\u0119d\u0105 zwraca\u0107 r\u00f3wnie\u017c uwag\u0119 na inne naruszenia przepis\u00f3w ruchu drogowego."], "text": ["Kaskadowe pomiary pr\u0119dko\u015bci b\u0119d\u0105 prowadzone we wtorek w godzinach 6-22. W tym czasie policjanci, b\u0119d\u0105 kontrolowali pr\u0119dko\u015b\u0107 pojazd\u00f3w w terenie zabudowanym i poza nim. Policja chce w ten spos\u00f3b ograniczy\u0107 zagro\u017cenia wynikaj\u0105ce z przekraczania dopuszczalnych pr\u0119dko\u015bci. Funkcjonariusze b\u0119d\u0105 m.in. u\u015bwiadamia\u0107 kierowc\u00f3w, \u017ce nadmierna pr\u0119dko\u015b\u0107 jest podstawow\u0105 przyczyn\u0105 tragicznych w skutkach wypadk\u00f3w drogowych.", "Komenda G\u0142\u00f3wna Policji informuje, \u017ce w czasie akcji na drogi wyjad\u0105 zar\u00f3wno oznakowane, jak i nieoznakowane radiowozy, a tak\u017ce auta wyposa\u017cone w wideorejestratory oraz r\u0119czne mierniki pr\u0119dko\u015bci. Szczeg\u00f3lnym nadzorem maj\u0105 zosta\u0107 obj\u0119te m.in. miejsca, gdzie najcz\u0119\u015bciej dochodzi do wypadk\u00f3w, kt\u00f3rych przyczyn\u0105 jest nadmierna pr\u0119dko\u015b\u0107.", "Policjanci, w ramach dzia\u0142a\u0144, b\u0119d\u0105 sprawdzali pr\u0119dko\u015b\u0107 zar\u00f3wno statycznie \u2013 w co najmniej dw\u00f3ch punktach pomiaru pr\u0119dko\u015bci na tym samym odcinku drogi, w tym samym czasie, oraz dynamicznie \u2013 przy u\u017cyciu pojazd\u00f3w z wideorejestratorem wykrocze\u0144.", "\u201eKieruj\u0105cy, kt\u00f3rzy nie b\u0119d\u0105 stosowa\u0107 si\u0119 do ogranicze\u0144 pr\u0119dko\u015bci, a szczeg\u00f3lnie ci, kt\u00f3rzy b\u0119d\u0105 t\u0119 pr\u0119dko\u015b\u0107 ra\u017c\u0105co przekracza\u0107, musz\u0105 liczy\u0107 si\u0119 z konsekwencjami. Poza ewentualnym mandatem karnym oraz powi\u0119kszeniem zbioru swojej +kolekcji punkt\u00f3w karnych+ kieruj\u0105cy ryzykuj\u0105 r\u00f3wnie\u017c utrat\u0105 prawa jazdy\u201d \u2013 ostrzega Biuro Ruchu Drogowego Komendy G\u0142\u00f3wnej Policji.", "Policja po raz kolejny przypomnia\u0142a r\u00f3wnie\u017c, \u017ce przekroczenie pr\u0119dko\u015bci o ponad 50 km/h w obszarze zabudowanym, oznacza zatrzymanie prawa jazdy. Jak zaznaczono \u2013 w 2019 roku prawie 49 tys. os\u00f3b zosta\u0142o zatrzymanych do kontroli z tego w\u0142a\u015bnie powodu.", "\u201eApelujemy do kieruj\u0105cych, aby przestrzegali dozwolonych limit\u00f3w pr\u0119dko\u015bci, a tak\u017ce zmniejszali szybko\u015b\u0107 w miejscach, gdzie przepisy i zdrowy rozs\u0105dek wymagaj\u0105 zachowania szczeg\u00f3lnej ostro\u017cno\u015bci. Taka wzmo\u017cona czujno\u015b\u0107 niezb\u0119dna jest m.in. w okolicach przej\u015b\u0107 dla pieszych, przejazd\u00f3w dla rowerzyst\u00f3w oraz w rejonie skrzy\u017cowa\u0144\u201d \u2013 podkre\u015bla policja.(PAP)", "autor: Marcin Chomiuk", "mchom/ mrr/"]}
{"url": "https://www.bankier.pl/moto/sony-wyprodukowalo-samochod-to-vision-s-6061/", "title": ["Sony wyprodukowa\u0142o samoch\u00f3d. To vision-s"], "lead": ["Sony zaprezentowa\u0142o zbudowany przez siebie samoch\u00f3d vision-s. Koncern nie zadebiutuje jednak na rynku motoryzacyjnym \u2013 donosi serwis ", "techcrunch.com", "."], "text": ["Sony zaprezentowa\u0142o zbudowany przez siebie samoch\u00f3d vision-s. Koncern nie zadebiutuje jednak na rynku motoryzacyjnym \u2013 donosi serwis ", ".", "Vision-s zosta\u0142 zaprezentowany na targach elektronicznych CES 2020 w Las Vegas. To auto elektryczne, wyposa\u017cone w dwa silniki o \u0142\u0105cznej mocy 200 kW, kt\u00f3re zapewni\u0105 rozp\u0119dzenie si\u0119 do \u201esetki\u201d w niespe\u0142na 5 sekund i maksymaln\u0105 pr\u0119dko\u015b\u0107 240 km/h.", "Auto z wygl\u0105du przypomina tesl\u0119. Podobnie jak ameryka\u0144ski \u201eelektryk\u201d zosta\u0142o r\u00f3wnie\u017c wyposa\u017cone w tryb autonomicznej jazdy. Gwarantuj\u0105 to 33 czujniki, kamery i radary monitoruj\u0105ce ruch i obiekty wok\u00f3\u0142 samochodu.", "Jak na potentata rynku elektroniki przysta\u0142o, we wn\u0119trzu vision-s nie zabrak\u0142o wirtualnego \u015bwiata. Jazd\u0119 umili dotykowy, panoramiczny ekran i zestawy g\u0142o\u015bnik\u00f3w zamontowane przy ka\u017cdym z czterech siedze\u0144.", "Sony stworzy\u0142o model vision-s we wsp\u00f3\u0142pracy z innymi producentami z bran\u017cy elektronicznej: NVidi\u0105 i Qualcommem. W projekcie bra\u0142 udzia\u0142 tak\u017ce m.in. Bosch i Continental. vision-s to jednak wy\u0142\u0105cznie auto koncepcyjne, a Sony nie planuje wej\u015b\u0107 na rynek motoryzacyjny i produkowa\u0107 seryjnie samochod\u00f3w."]}
{"url": "https://www.bankier.pl/moto/raport-ponad-1-mln-samochodow-uzywanych-przywieziono-w-2019-r-do-polski-6074/", "title": ["Raport: ponad 1 mln samochod\u00f3w u\u017cywanych przywieziono w 2019 r. do Polski"], "lead": ["W 2019 r. przywieziono do Polski ponad 1 milion samochod\u00f3w u\u017cywanych \u2013 poda\u0142 we wtorek instytut Samar. \u015aredni wiek sprowadzonego auta wyni\u00f3s\u0142 12 lat."], "text": ["W grudniu 2019 r. zarejestrowano 74 tys. 997 sztuk u\u017cywanych samochod\u00f3w osobowych i dostawczych o dopuszczalnej masie ca\u0142kowitej do 3,5 tony, tj. o 8,8 proc. wi\u0119cej ni\u017c rok wcze\u015bniej. Skumulowany wynik w ca\u0142ym roku wyni\u00f3s\u0142 1 mln 9 tys. 184 i jest o 0,59 proc. wi\u0119kszy ni\u017c w ub. roku \u2013 poda\u0142 Instytut Bada\u0144 Rynku Motoryzacyjnego Samar.", "Wed\u0142ug Instytutu, wi\u0119ksza liczba sprowadzonych aut w grudniu wynika g\u0142\u00f3wnie z uk\u0142adu kalendarza (grudzie\u0144 2019 mia\u0142 o 2 dni robocze wi\u0119cej ni\u017c ubieg\u0142oroczny).", "Jak wskazano w raporcie, struktura importu na przestrzeni lat si\u0119 nie zmienia. Zdecydowan\u0105 wi\u0119kszo\u015b\u0107 stanowi\u0105 samochody osobowe \u2013 ponad 928 tys. sztuk, co stanowi 92 proc. rynku.", "Je\u017celi chodzi o wiek \u2013 statystyczny samoch\u00f3d sprowadzony w ubieg\u0142ym roku do Polski mia\u0142 11 lat i 11 miesi\u0119cy. To mniej ni\u017c wynosi \u015bredni wiek samochod\u00f3w osobowych na koniec 2018 roku (blisko 15 lat).", "Wskazano, \u017ce w 2019 r. najpopularniejszym rocznikiem w\u015br\u00f3d importowanych aut by\u0142 2008. Liczba sprowadzonych samochod\u00f3w z tego rocznika przekroczy\u0142a 86,5 tys. sztuk.", "Z danych Samaru wynika, \u017ce \u201etradycyjnie grudzie\u0144 jest miesi\u0105cem z najwi\u0119kszym udzia\u0142em Diesla w imporcie samochod\u00f3w osobowych \u2013 tym razem wyni\u00f3s\u0142 45,2 proc., co zwi\u0119kszy\u0142o trend 12-miesi\u0119czny do poziomu 43,7 proc.\u201d.", "Wskazano, \u017ce poprzednio taki wynik notowano w marcu 2016 roku, ale w\u00f3wczas trend by\u0142 spadkowy. Bior\u0105c pod uwag\u0119 \u017ar\u00f3d\u0142o sprowadzanych samochod\u00f3w z silnikami wysokopr\u0119\u017cnymi, najcz\u0119\u015bciej s\u0105 to Niemcy, Francja i Belgia. Z tych kraj\u00f3w pochodzi ponad 78,4 proc. u\u017cywanych aut nap\u0119dzanych olejem nap\u0119dowym.", "Najwi\u0119cej u\u017cywanych samochod\u00f3w przyje\u017cd\u017ca z Niemiec. W 2019 r. by\u0142o to ponad 582 tys. 712 pojazd\u00f3w, co stanowi 57,7 proc. importu. Druga z wynikiem 98 tys. 635 sztuk jest Francja, trzecia Belgia \u2013 70 tys. 377 sztuk.", "W przypadku marek niewiele si\u0119 zmienia na przestrzeni kilku ostatnich lat. Najwi\u0119cej do Polski w ub. roku wjecha\u0142o u\u017cywanych Volkswagen\u00f3w \u2013 118 tys. 277 sztuk, druga najpopularniejsza marka to Opel \u2013 101 tys. 739 sztuk, trzecie miejsce nale\u017cy do Forda z wynikiem 86 tys. 832 aut, czwarte to Audi, kt\u00f3rych przywieziono 85 tys. 824 sztuk. (PAP)", "autor: Longina Grzeg\u00f3rska-Szpyt"]}
{"url": "https://www.bankier.pl/moto/coraz-wiecej-luksusu-na-polskich-drogach-top-10-aut-premium-6067/", "title": ["Coraz wi\u0119cej luksusu na polskich drogach. Top 10 aut premium"], "lead": ["W 2019 r. Polacy kupili blisko 79 tys. aut klasy premium, czyli wartych powy\u017cej 150 tys. z\u0142. Wi\u0119kszo\u015b\u0107 stanowi\u0142y mercedesy i bmw, kt\u00f3re zgarn\u0119\u0142y ponad po\u0142ow\u0119 rynku \u2013 informuje Instytut Bada\u0144 Rynku Motoryzacyjnego Samar."], "text": ["W 2019 r. Polacy kupili blisko 79 tys. aut klasy premium, czyli wartych powy\u017cej 150 tys. z\u0142. Wi\u0119kszo\u015b\u0107 stanowi\u0142y mercedesy i bmw, kt\u00f3re zgarn\u0119\u0142y ponad po\u0142ow\u0119 rynku \u2013 informuje Instytut Bada\u0144 Rynku Motoryzacyjnego Samar.", "Rynek aut premium w ci\u0105gu roku ur\u00f3s\u0142 o 7,1 proc., przy 4,5-procentowym wzro\u015bcie ca\u0142ego rynku nowych aut. Bior\u0105c pod uwag\u0119 555 tys. nowych aut kupionych w 2019 r. przez Polak\u00f3w, samoch\u00f3d luksusowy stanowi\u0142 co si\u00f3dme.", "Najwi\u0119cej tego typu aut w Polsce sprzeda\u0142 Mercedes (21\u00a0072 egzemplarze), kt\u00f3ry dzi\u0119ki dobremu wynikowi w grudniu wyprzedzi\u0142 nieznacznie BMW (20\u00a0699 egzemplarzy). Przedstawiciele koncernu z Bawarii mog\u0105 si\u0119 jednak cieszy\u0107, poniewa\u017c w segmencie aut premium w 2019 r. w Polsce osi\u0105gn\u0119li wzrost sprzeda\u017cy na poziomie 32 proc.", "Na podium uplasowa\u0142o si\u0119 jeszcze Audi (13\u00a0777 egzemplarzy), g\u0142\u00f3wnie za spraw\u0105 modelu q5.", "Najpopularniejsze auta klasy premium w Polsce \u2013 2019 \u2013 ranking modeli", "\u0179r\u00f3d\u0142o: IBRM Samar", "Najpopularniejszym modelem z wy\u017cszej p\u00f3\u0142ki w\u015br\u00f3d polskich klient\u00f3w w 2019 r. nie zosta\u0142 jednak \u017caden z niemieckich pojazd\u00f3w. W tym rankingu zwyci\u0119\u017cy\u0142o volvo xc60 (4456 egzemplarzy), kt\u00f3re o nieco ponad 100 egzemplarzy wyprzedzi\u0142o bmw 3 (4334). Podium zamkn\u0119\u0142o bmw x3 (2927 egzemplarzy).", "Cho\u0107 na podium zabrak\u0142o mercedes\u00f3w, to koncern do pierwszej dziesi\u0105tki wprowadzi\u0142 a\u017c 5 modeli: klasa a, klasa c, klasa e, glc, oraz glc goupe."]}
{"url": "https://www.bankier.pl/moto/pierwsze-przypadki-ujawnienia-kreconych-licznikow-6079/", "title": ["Pierwsze przypadki ujawnienia \u201ekr\u0119conych\u201d licznik\u00f3w"], "lead": ["Policjanci z Krapkowic w pierwszych dniach obowi\u0105zywania nowych przepis\u00f3w ujawnili trzy przypadki zani\u017cania przebiegu w kontrolowanych samochodach \u2013 poinformowa\u0142o we wtorek biuro prasowe KW Policji w Opolu. Za \u201ecofanie\u201d licznik\u00f3w grozi kara do 5 lat wi\u0119zienia."], "text": ["Jak poinformowa\u0142o biuro prasowe KW Policji w Opolu, w pierwszych dniach 2020 roku policjanci z Krapkowic, korzystaj\u0105c z nowych uprawnie\u0144, podczas kontroli drogowych wykryli kilka przypadk\u00f3w, w kt\u00f3rych wskazanie drogomierza w samochodzie by\u0142o ni\u017csze ni\u017c zapisane w Centralnej Ewidencji Pojazd\u00f3w i Kierowc\u00f3w.", "W sobot\u0119 funkcjonariusze zatrzymali ci\u0119\u017car\u00f3wk\u0119 z Bydgoszczy. W wyniku por\u00f3wnania danych z drogomierza i tych znajduj\u0105cych si\u0119 w CEPiK ustalono, \u017ce pojazd mia\u0142 cofni\u0119ty przebieg o oko\u0142o 10 tysi\u0119cy kilometr\u00f3w. Dzie\u0144 p\u00f3\u017aniej, zatrzymano osobowego citroena, kt\u00f3remu na liczniku brakowa\u0142o ponad pi\u0119\u0107 tysi\u0119cy kilometr\u00f3w.", "Rekord pobi\u0142a zatrzymana do kontroli w poniedzia\u0142ek osobowa skoda. W prowadzonym przez 31-letniego m\u0119\u017cczyzn\u0119 aucie wskazania drogomierza by\u0142y zani\u017cone o 185 tysi\u0119cy kilometr\u00f3w. \u017baden z kierowc\u00f3w nie potrafi\u0142 wyja\u015bni\u0107, sk\u0105d wzi\u0119\u0142y si\u0119 rozbie\u017cno\u015bci pomi\u0119dzy danymi z CEPiK i wskazaniami na drogomierzach kierowanych przez nich pojazd\u00f3w. Policja ustala sprawc\u00f3w przest\u0119pstwa, za kt\u00f3re grozi kara do pi\u0119ciu lat pozbawienia wolno\u015bci.", "Autor: Marek Szczepanik"]}
{"url": "https://www.bankier.pl/moto/zielone-tablice-rejestracyjne-dla-elektrykow-jak-je-wymienic-i-ile-kosztuja-6083/", "title": ["Zielone tablice rejestracyjne dla \u201eelektryk\u00f3w\u201d- jak je wymieni\u0107 i ile kosztuj\u0105?"], "lead": ["Od 1 stycznia w\u0142a\u015bciciele samochod\u00f3w elektrycznych i z nap\u0119dem wodorowym mog\u0105 wymienia\u0107 tablice rejestracyjne na zielone. Podpowiadamy, jak to zrobi\u0107 i ile kosztuje wymiana."], "text": ["Od 1 stycznia w\u0142a\u015bciciele samochod\u00f3w elektrycznych i z nap\u0119dem wodorowym mog\u0105 wymienia\u0107 tablice rejestracyjne na zielone. Podpowiadamy, jak to zrobi\u0107 i ile kosztuje wymiana.", "Zielone tablice rejestracyjne z czarnymi numerami z urz\u0119du otrzymuj\u0105 nowe samochody elektryczne rejestrowane po 1 stycznia 2020 r. Tablice s\u0105 tak\u017ce wyposa\u017cane w naklejki legalizacyjne \u2013 z czerwon\u0105 obw\u00f3dk\u0105 przeznaczone dla aut elektrycznych i \u017c\u00f3\u0142t\u0105 dla samochod\u00f3w nap\u0119dzanych wodorem. W\u0142a\u015bciciele nowo rejestrowanych \u201eelektryk\u00f3w\u201d nowe tablice otrzymaj\u0105 zamiast wydawanych dotychczas naklejek na szyby.", "Zmiana podyktowana jest m.in. u\u0142atwieniem odr\u00f3\u017cniania aut elektrycznych od pozosta\u0142ych m.in. na buspasach, na kt\u00f3re wjazd maj\u0105 w\u0142a\u015bnie \u201eelektryki\u201d.", "W\u0142a\u015bciciele kupionych i zarejestrowanych wcze\u015bniej aut mog\u0105, ale nie musz\u0105 wymienia\u0107 dotychczasowych tablic. Aby wymieni\u0107 tablice rejestracyjne na zielone, nale\u017cy z\u0142o\u017cy\u0107 wniosek do starostwa powiatowego, urz\u0119du miasta (w przypadku miast na prawach powiatu) lub urz\u0119du dzielnicy (w przypadku Warszawy). Jako pow\u00f3d wymiany nale\u017cy wpisa\u0107 wymian\u0119 w celu oznakowania pojazdu elektrycznego.", "Zielonych tablic rejestracyjnych nie otrzymaj\u0105 w\u0142a\u015bciciele aut hybrydowych.", "Wymiana tablic kosztuje 93 z\u0142. Koszt obejmie jedynie nowe tablice. Zar\u00f3wno dow\u00f3d rejestracyjny, jak i naklejka na szyb\u0119 pozostan\u0105 bez zmian, poniewa\u017c wymiana nie wi\u0105\u017ce si\u0119 ze zmian\u0105 numeru rejestracyjnego."]}
{"url": "https://www.bankier.pl/moto/wlochy-ograniczaja-ruch-samochodow-z-powodu-smogu-6101/", "title": ["W\u0142ochy ograniczaj\u0105 ruch samochod\u00f3w z powodu smogu"], "lead": ["W zwi\u0105zku z utrzymuj\u0105cym si\u0119 smogiem na p\u00f3\u0142nocy W\u0142och lokalne w\u0142adze wprowadzi\u0142y powa\u017cne ograniczenia w ruchu samochod\u00f3w. W Turynie i okolicach zakaz dotyczy oko\u0142o miliona pojazd\u00f3w. Obowi\u0105zuje tam najwy\u017cszy stopie\u0144 alarmu z powodu zanieczyszczenia powietrza."], "text": ["Turyn, jedno z najbardziej zanieczyszczonych miast we W\u0142oszech, zmaga si\u0119 z wysokim poziomem smogu od 10 dni. St\u0119\u017cenie mikropy\u0142\u00f3w przekracza tam 50 mikrogram\u00f3w na metr sze\u015bcienny.", "Na mocy decyzji w\u0142adz miasta od \u015brody nie mog\u0105 tam je\u017adzi\u0107 nie tylko samochody najbardziej zanieczyszczaj\u0105ce powietrze, ale tak\u017ce te z silnikami Diesla spe\u0142niaj\u0105cymi norm\u0119 Euro 5. Taki zakaz wprowadzono w stolicy Piemontu po raz pierwszy.", "W przypadku prywatnych aut zakaz, obejmuj\u0105cy samochody zarejestrowane przed 1 stycznia 2013 roku, ma obowi\u0105zywa\u0107 w godz. 8-19 do czwartku w\u0142\u0105cznie. Ograniczenia w mniejszym stopniu dotycz\u0105 samochod\u00f3w komercyjnych, czyli g\u0142\u00f3wnie dostawczych; nie mog\u0105 one wyje\u017cd\u017ca\u0107 na ulice od godz. 8.30 do godz. 14 oraz od godz. 16 do godz. 19.", "W kolejnych dniach zarz\u0105d miasta zdecyduje, czy zakaz zostanie przed\u0142u\u017cony.", "Ograniczenia w ruchu obowi\u0105zuj\u0105 te\u017c w innych miastach i miasteczkach Piemontu, zmagaj\u0105cych si\u0119 ze smogiem, mi\u0119dzy innymi w Alessandrii i Novi Ligure.", "Specjalne przepisy wesz\u0142y w \u017cycie w Mediolanie, gdzie zakazem obj\u0119to mi\u0119dzy innymi samochody z silnikami o najwy\u017cszej emisji spalin.", "We Florencji i siedmiu okolicznych gminach od \u015brody do niedzieli nie mog\u0105 je\u017adzi\u0107 najstarsze samochody najbardziej zanieczyszczaj\u0105ce \u015brodowisko, w tym te z silnikami Diesla spe\u0142niaj\u0105ce norm\u0119 emisji spalin Euro 2 i Euro 3. Podobne ograniczenia wprowadzono do czwartku w Padwie, a tak\u017ce w Cremonie.", "Od pocz\u0105tku roku dopuszczalne normy dla py\u0142\u00f3w zawieszonych przekroczone s\u0105 r\u00f3wnie\u017c w Rovigo, Treviso, Wenecji, Vicenzy, Frosinone, Piacenzy, Terni, Ferrarze, Mantui, Modenie, Neapolu, Perugii i w Rzymie \u2013 poda\u0142a w\u0142oska Liga Ochrony \u015arodowiska.", "Z Rzymu Sylwia Wysocka"]}
{"url": "https://www.bankier.pl/moto/samochod-zarejestrujemy-przez-internet-5976/", "title": ["Samoch\u00f3d zarejestrujemy przez internet"], "lead": ["B\u0119dziemy mieli wyb\u00f3r: formalno\u015bci za\u0142atwimy w dowolnym urz\u0119dzie lub przez internet; pracujemy nad mo\u017cliwo\u015bci\u0105 rejestracji pojazd\u00f3w przez internet \u2013 powiedzia\u0142 w wywiadzie dla \u201eRzeczpospolitej\u201d minister cyfryzacji Marek Zag\u00f3rski."], "text": ["Zag\u00f3rski pytany przez \u201eRz\u201d, kiedy b\u0119dzie mo\u017cna p\u00f3j\u015b\u0107 do dowolnego urz\u0119du, niezale\u017cnie od miejsca zamieszkania, i tam za\u0142atwi\u0107 swoje sprawy, odpowiedzia\u0142, \u017ce temu w\u0142a\u015bnie s\u0142u\u017c\u0105 procesy cyfryzacyjne.", "\u201eW niekt\u00f3rych formalno\u015bciach to zreszt\u0105 ju\u017c dzia\u0142a. Prosty przyk\u0142ad \u2013 wniosek o dow\u00f3d osobisty. Gotowy dokument mo\u017ce pani odebra\u0107 w dowolnym urz\u0119dzie gminy, kt\u00f3ry pani wska\u017ce. Mamy system +\u0179r\u00f3d\u0142o+, kt\u00f3ry pozwala nam obs\u0142ugiwa\u0107 rejestr dowod\u00f3w osobistych i ca\u0142y proces z tym zwi\u0105zany. Pod\u0142\u0105czone s\u0105 do niego wszystkie urz\u0119dy gmin. Takim samym systemem jest zreszt\u0105 centralna ewidencja pojazd\u00f3w. Dzi\u0119ki temu, \u017ce j\u0105 mamy, nie musimy ju\u017c wozi\u0107 ze sob\u0105 dowodu rejestracyjnego\u201d \u2013 powiedzia\u0142.", "Minister podkre\u015bli\u0142, \u017ce celem a zarazem wyzwaniem na t\u0119 kadencj\u0119 jest wprowadzenie jak najwi\u0119cej tego typu udogodnie\u0144. \u201eMa\u0142o kto chyba lubi chodzi\u0107 po urz\u0119dach. Chodzi wi\u0119c o to, by poza nielicznymi wyj\u0105tkami, w kt\u00f3rych rzeczywi\u015bcie jest to konieczne, obywatele w og\u00f3le nie musieli ich odwiedza\u0107, bo sprawy albo za\u0142atwia si\u0119 automatyczne, albo mo\u017cna je za\u0142atwi\u0107 online. Tak jak e-PIT\u201d \u2013 powiedzia\u0142.", "Jak doda\u0142, im wi\u0119cej us\u0142ug dost\u0119pnych online, zintegrowanych centralnie, tym \u0142atwiej. \u201eProcedury we wszystkich urz\u0119dach s\u0105 podobne, w wi\u0119kszo\u015bci gmin czy starostw za\u0142atwiamy te same sprawy. St\u0105d pomys\u0142 tzw. wirtualnego urz\u0119du i us\u0142ug przygotowanych z my\u015bl\u0105 nie o konkretnym urz\u0119dzie, ale o danym typie urz\u0119du. Integracja umo\u017cliwi wi\u0119c sk\u0142adanie r\u00f3\u017cnego rodzaju wniosk\u00f3w nie tylko online, ale tak\u017ce w dowolnym urz\u0119dzie\u201d \u2013 powiedzia\u0142 minister.", "Zaznaczy\u0142, \u017ce resort koncentruje si\u0119 na tym, aby \u201eprzy sprawach online doprowadzi\u0107 do pe\u0142nej obs\u0142ugi r\u00f3\u017cnego rodzaju proces\u00f3w \u017cyciowych\u201d. \u201eWtedy sk\u0142adanie osobnego wniosku o 500 plus w og\u00f3le nie b\u0119dzie potrzebne\u201d \u2013 podkre\u015bli\u0142.", "Pytany przez \u201eRz\u201d, kiedy b\u0119dzie to mo\u017cliwe, odpowiedzia\u0142, \u017ce trwaj\u0105 prac\u0119 nad szczeg\u00f3\u0142owym harmonogramem, tak\u017ce przy wsp\u00f3\u0142pracy innych ministerstw. \u201eTo nie jest zadanie \u0142atwe, kt\u00f3re da si\u0119 wykona\u0107 w ci\u0105gu kilku miesi\u0119cy, ale w ci\u0105gu kadencji na pewno du\u017co da si\u0119 zrobi\u0107\u201d \u2013 o\u015bwiadczy\u0142.", "Minister zwr\u00f3ci\u0142 uwag\u0119, \u017ce kluczowa jest analiza proces\u00f3w na linii obywatel\u2013urz\u0105d. \u201eProsty przyk\u0142ad: kiedy rodzi si\u0119 dziecko, najpierw zg\u0142aszamy jego narodziny, dostajemy dla niego PESEL\u2026 Mo\u017cemy to zrobi\u0107 przez internet. Nic nie stoi na przeszkodzie, by r\u00f3wnocze\u015bnie zawnioskowa\u0107 o rzeczone ju\u017c 500 plus, np. poprzez zaznaczenie odpowiedniego kwadracika. Na tej samej zasadzie mo\u017cna by dokona\u0107 zapisu do \u017c\u0142obka, przedszkola itd\u2026 To w\u0142a\u015bnie mam na my\u015bli, gdy m\u00f3wi\u0119 o obs\u0142udze proces\u00f3w \u017cyciowych\u201d \u2013 wyja\u015bni\u0142.", "Zag\u00f3rski poinformowa\u0142, \u017ce \u201ena pierwszy ogie\u0144\u201d p\u00f3jdzie kwestia rejestracji pojazd\u00f3w. Jak t\u0142umaczy\u0142, formalno\u015bci b\u0119dzie mo\u017cna dokona\u0107 w dowolnym miejscu w kraju. \u201eOdmiejscowili\u015bmy ju\u017c akty stanu cywilnego. Ich odpisy mo\u017cna otrzymywa\u0107 w ka\u017cdym urz\u0119dzie\u201d \u2013 doda\u0142.", "Pytany, kiedy doczekamy si\u0119 prawa jazdy w telefonie, odpar\u0142, \u017ce technicznie jest to ju\u017c gotowe. \u201eJa ju\u017c je widzia\u0142em. Mog\u0119 powiedzie\u0107, \u017ce b\u0119dzie fajnym rozwi\u0105zaniem. Aby m\u00f3c je\u017adzi\u0107 bez prawa jazdy, musimy jednak wyeliminowa\u0107 przepis, kt\u00f3ry nak\u0142ada na nas mandat za jego brak. Teraz sankcja wynosi 50 z\u0142. Minister infrastruktury zgodzi\u0142 si\u0119 ju\u017c na jej zniesienie, ale nie uda\u0142o nam si\u0119 przyj\u0105\u0107 nowelizacji odpowiednich przepis\u00f3w przed wyborami. Mam wi\u0119c nadziej\u0119, \u017ce rezygnacja z konieczno\u015bci wo\u017cenia prawa jazdy zostanie uchwalona niebawem \u2013 my\u015bl\u0119, \u017ce w pierwszym kwartale nowego roku\u201d \u2013 zapowiedzia\u0142.", "Dopytywany, czy je\u015bli zniesiona zostanie sankcja, w og\u00f3le nie b\u0119dziemy musieli mie\u0107 przy sobie prawa jazdy, wyja\u015bni\u0142, \u017ce b\u0119dzie to dzia\u0142a\u0107 tak samo jak w przypadku dowodu rejestracyjnego.", "\u201eNie musimy go wozi\u0107 ze sob\u0105, bo s\u0142u\u017cby maj\u0105 dost\u0119p do danych w systemie. Przy kontroli drogowej za jego brak nie dostajemy mandatu. Dok\u0142adnie tak samo b\u0119dzie z prawem jazdy. Nie b\u0119dziemy go mie\u0107 przy sobie, a s\u0142u\u017cby sprawdz\u0105 nasze uprawnienia w systemie. Tak naprawd\u0119 mog\u0105 to zrobi\u0107 ju\u017c teraz. Do czasu zmiany odpowiednich przepis\u00f3w nie chcemy jednak wprowadza\u0107 zam\u0119tu, wi\u0119c na razie tradycyjne prawo jazdy musimy jeszcze mie\u0107 przy sobie\u201d \u2013 powiedzia\u0142 Zag\u00f3rski.", "Podkre\u015bli\u0142, \u017ce dokument w aplikacji mObywatel b\u0119dzie pomocniczy \u2013 przyspieszy proces kontroli. \u201eCho\u0107 warto pami\u0119ta\u0107, \u017ce aplikacja daje te\u017c pewne dodatkowe korzy\u015bci. mPojazd, czyli odwzorowanie danych z dowodu rejestracyjnego, przypomina np. o zbli\u017caj\u0105cym si\u0119 ko\u0144cu badania technicznego czy polisy OC. Kto o tym pami\u0119ta? Mobilne prawo jazdy b\u0119dzie nam natomiast przypomina\u0107 o punktach karnych. O nich te\u017c szybko zapominamy\u2026 A na pewno chcieliby\u015bmy\u201d \u2013 powiedzia\u0142.", "Pytany nad jakimi innymi zmianami dla kierowc\u00f3w trwaj\u0105 prac\u0119, wskaza\u0142, \u017ce nad mo\u017cliwo\u015bci\u0105 rejestracji pojazdu przez internet. \u201eTeraz nie ma takiej mo\u017cliwo\u015bci. W pierwszej kolejno\u015bci rejestracji online b\u0119dzie m\u00f3g\u0142 dokona\u0107 dealer. Chcemy te\u017c umo\u017cliwi\u0107 online zg\u0142oszenie zbycia auta. Warto ju\u017c o tym pami\u0119ta\u0107. Cho\u0107by dlatego, by nie dziwi\u0107 si\u0119, \u017ce przychodz\u0105 do nas zagraniczne mandaty nowego w\u0142a\u015bciciela\u201d \u2013 powiedzia\u0142 Zag\u00f3rski.(PAP)", "kkr/ mrr/"]}
{"url": "https://www.bankier.pl/moto/parkowanie-w-warszawie-kamery-zlapia-gapowiczow-5978/", "title": ["Parkowanie w Warszawie. Kamery z\u0142api\u0105 \u201egapowicz\u00f3w\u201d"], "lead": ["Od stycznia kierowcy w warszawskiej strefie p\u0142atnego parkowania b\u0119d\u0105 monitorowani przez elektroniczny system. To, czy zap\u0142acili za miejsce parkingowe, sprawdz\u0105 kamery."], "text": ["Od stycznia kierowcy w warszawskiej strefie p\u0142atnego parkowania b\u0119d\u0105 monitorowani przez elektroniczny system. To, czy zap\u0142acili za miejsce parkingowe, sprawdz\u0105 kamery.", "Warszawa to pierwsze miasto w Polsce z systemem elektronicznej kontroli miejskiej strefy p\u0142atnego parkowania. Brak biletu parkingowego sprawdzaj\u0105 elektryczne samochody kr\u0105\u017c\u0105ce po ulicach, do kt\u00f3rych przylegaj\u0105 parkingi.", "Jak Wielki Brat sprawdzi parkowanie? Kamery skanuj\u0105 tablice rejestracyjne samochod\u00f3w, a informacje przesy\u0142ane s\u0105 bezpo\u015brednio do Zarz\u0105du Dr\u00f3g Miejskich. Tam komputery weryfikuj\u0105, czy zeskanowana tablica rejestracyjna zgadza si\u0119 z t\u0105 na zdj\u0119ciu oraz czy kierowca samochodu z danymi numerami znajduje si\u0119 w systemie. Je\u015bli tak, oznacza to, \u017ce ui\u015bci\u0142 op\u0142at\u0119. Je\u015bli nie, system od razu wysy\u0142a wezwanie do zap\u0142aty za post\u00f3j w\u0142a\u015bcicielowi samochodu.", "Jak chwal\u0105 si\u0119 warszawscy urz\u0119dnicy, e-kontrola jest sze\u015b\u0107 razy szybsza i skuteczniejsza od przeprowadzanej r\u0119cznie przez kontroler\u00f3w. Podczas 10-minutowego skanowania parking\u00f3w, kamery sprawdzi\u0142y 260 aut, co stra\u017cnikom zaj\u0119\u0142oby oko\u0142o godziny.", "W styczniu system zacznie dzia\u0142a\u0107 pe\u0142n\u0105 par\u0105. W\u00f3wczas ka\u017cde z blisko 5 tys. miejsc w miejskiej strefie p\u0142atnego parkowania b\u0119dzie kontrolowane codziennie przynajmniej jeden raz.", "W 2022 r. Warszawa planuje z kolei wprowadzi\u0107 aplikacj\u0119, kt\u00f3ra pomo\u017ce znale\u017a\u0107 kierowcom wolne miejsce parkingowe. System ma zacz\u0105\u0107 dzia\u0142a\u0107 w centrum stolicy w 2022 r. B\u0119dzie jednym z pierwszych na \u015bwiecie, kt\u00f3ry wska\u017ce wolne miejsca nie tylko w parkingach kubaturowych, ale przede wszystkim przy ulicach.", "Konieczne b\u0119dzie wyposa\u017cenie wszystkich ulic w kamery i czujniki. Urz\u0105dzenia b\u0119d\u0105 monitorowa\u0142y, czy w danym punkcie stoi auto. Jak twierdz\u0105 przedstawiciele Zarz\u0105du Dr\u00f3g Miejskich, najtrudniejsze b\u0119dzie aktualizowanie danych na bie\u017c\u0105co, poniewa\u017c w ci\u0105gu roku organizacja ruchu w centrum Warszawy przez remonty i czasowe zamkni\u0119cia ulic zmienia si\u0119 nawet kilkaset razy. Jak jednak pokaza\u0142y testy przeprowadzane w 2016 i 2017 r., miejskie czujniki s\u0105 skuteczne."]}
{"url": "https://www.bankier.pl/moto/autonomiczne-samochody-na-drogach-to-tylko-kwestia-czasu-5994/", "title": ["Autonomiczne samochody na drogach to tylko kwestia czasu"], "lead": ["Autonomiczne samochody na drogach to tylko kwestia czasu \u2013 przekonuje w rozmowie z PAP ekspert ds. nowych technologii, dr Szymon Wierci\u0144ski. Dodaje, \u017ce wcze\u015bniej konieczne b\u0119d\u0105 zmiany w podej\u015bciu do korzystania z samochod\u00f3w; potrzebny te\u017c b\u0119dzie czas na ich wymian\u0119."], "text": ["Samochody same ju\u017c parkuj\u0105, trzymaj\u0105 dystans na drodze, pomagaj\u0105 unika\u0107 kolizji. Ca\u0142kowicie autonomiczne auta to ju\u017c nie tylko pomys\u0142 wizjoner\u00f3w, ale coraz konkretniejsze plany motoryzacyjnych i informatycznych koncern\u00f3w. O tym, kiedy mo\u017cemy spodziewa\u0107 si\u0119 takich pojazd\u00f3w na drodze i jak b\u0119d\u0105 one dzia\u0142a\u0107 opowiada PAP dr Szymon Wierci\u0144ski, ekspert w zakresie nowych technologii z Akademii Leona Ko\u017ami\u0144skiego w Warszawie.", "Dr Szymon Wierci\u0144ski: Nie ma co do tego w\u0105tpliwo\u015bci, \u017ce tak si\u0119 stanie. Pytanie brzmi tylko \u2013 kiedy to nast\u0105pi? Idea autonomicznych samochod\u00f3w jest uwzgl\u0119dniana ju\u017c w modelu biznesowym du\u017cych firm. Dzi\u0119ki takim pojazdom b\u0119dzie mo\u017cna m.in. znacz\u0105co obni\u017cy\u0107 koszty podr\u00f3\u017cy czy transportu.", "Sz.W.: Wszystkie te elementy s\u0105 wa\u017cne. Ci\u0105g\u0142e zmiany zachodz\u0105 zar\u00f3wno po stronie sprz\u0119tu, jak i oprogramowania. Sp\u00f3jrzmy na rozw\u00f3j gier komputerowych od lat 80. do dzi\u015b. Dzisiaj grafik\u0119 w niekt\u00f3rych tytu\u0142ach trudno jest odr\u00f3\u017cni\u0107 od rzeczywisto\u015bci. Mamy do czynienia z szeroko poj\u0119tym rozwojem informatyki, przy czym jednym z najwa\u017cniejszych element\u00f3w jest wzrost mocy obliczeniowej komputer\u00f3w. W przypadku autonomicznych samochod\u00f3w mo\u017cna t\u0119 moc wykorzysta\u0107 do prowadzonej w czasie rzeczywistym analizy wszystkiego, co dzieje si\u0119 w zasi\u0119gu kamer czy czujnik\u00f3w. Istnieje ju\u017c na przyk\u0142ad technologia, kt\u00f3ra pozwala na rozpoznanie tego, co wida\u0107 przed obiektywem kamery, niezale\u017cnie od tego, czy jest to samoch\u00f3d, cz\u0142owiek czy znak drogowy.", "Sz.W.: Trzeba na to spojrze\u0107 tak \u2013 m\u00f3wimy tak\u017ce o innowacji, kt\u00f3ra oznacza wykorzystanie istniej\u0105cych ju\u017c mo\u017cliwo\u015bci w nowatorski spos\u00f3b. To wymaga eksperyment\u00f3w, z kt\u00f3rych wiele si\u0119 nie uda, ale wszystkie przynosz\u0105 nowe dane i wiedz\u0119. W ko\u0144cu, dzi\u0119ki sztucznej inteligencji, \u0142\u0105czno\u015bci 5G i innym technologiom mo\u017ce nast\u0105pi\u0107 sytuacja, w kt\u00f3rej nie b\u0119dzie sygnalizacji \u015bwietlnej ani znak\u00f3w drogowych, lecz samochody b\u0119d\u0105 komunikowa\u0142y si\u0119 mi\u0119dzy sob\u0105 i wsp\u00f3\u0142pracowa\u0142y. Pod wzgl\u0119dem techniki jeste\u015bmy ju\u017c dzisiaj na dosy\u0107 zaawansowanym poziomie, ale m\u00f3wimy o nowatorskiej dziedzinie. Technologia ju\u017c istnieje, ale potrzebujemy wi\u0119kszej liczby eksperyment\u00f3w.", "Sz.W.: W jednym z wywiad\u00f3w Elon Musk por\u00f3wna\u0142 to do wprowadzenia wind. Pocz\u0105tkowo w ka\u017cdej z nich pracowa\u0142 windziarz, kt\u00f3ry wybiera\u0142 pi\u0119tro i dba\u0142 o bezpiecze\u0144stwo. Dzisiaj to trudne do wyobra\u017cenia. Prawdopodobnie tak samo b\u0119dzie z autonomicznymi samochodami. Mo\u017ce te osoby, kt\u00f3re dzisiaj si\u0119 rodz\u0105, za 30 lat b\u0119d\u0105 si\u0119 dziwi\u0107, \u017ce kiedy\u015b to cz\u0142owiekowi pozwalano kierowa\u0107 pojazdami.", "Sz.W.: Sp\u00f3jrzmy znowu na komputerowe gry. Algorytmy wygraj\u0105 z cz\u0142owiekiem ju\u017c w ka\u017cdej z nich, czy to b\u0119dzie Go, szachy, czy tzw. strzelanka. Komunikuj\u0105ce si\u0119 z sob\u0105 autonomiczne pojazdy teoretycznie mog\u0142yby na przyk\u0142ad, bez \u015bwiate\u0142 na skrzy\u017cowaniu mija\u0107 si\u0119 w odleg\u0142o\u015bci kilku milimetr\u00f3w. Mo\u017ce si\u0119 jednak okaza\u0107, \u017ce najlepsze rezultaty przyniesie wsp\u00f3\u0142praca cz\u0142owieka ze sztuczn\u0105 inteligencj\u0105. W przypadku samochod\u00f3w mo\u017ce to by\u0107 wyb\u00f3r z zaproponowanych opcji, trasy, poziomu komfortu, pr\u0119dko\u015bci, spalania, a samoch\u00f3d autonomicznie b\u0119dzie si\u0119 w stanie dostosowa\u0107 do naszych preferencji.", "Sz.W: Zastanawiano si\u0119 ju\u017c nad wieloma scenariuszami \u2013 na przyk\u0142ad, czy zaryzykowa\u0107 \u017cyciem pasa\u017cer\u00f3w i niebezpiecznie skr\u0119ci\u0107, czy wjecha\u0107 w osob\u0119, kt\u00f3ra wbieg\u0142a na jezdni\u0119. Jedno z rozwi\u0105za\u0144 polega na tym, aby komputery na\u015bladowa\u0142y decyzje najcz\u0119\u015bciej podejmowane przez ludzi. Mo\u017cna te zachowania opisa\u0107 i u\u015bredni\u0107. Jednocze\u015bnie komputer zareaguje szybciej, ni\u017c cz\u0142owiek, a tak\u017ce bardziej niezawodnie, bo nie b\u0119dzie poddany emocjom, a decyzja b\u0119dzie podj\u0119ta na podstawie wszystkich dost\u0119pnych danych.", "Sz.W.: Trzeba b\u0119dzie okre\u015bli\u0107 r\u00f3\u017cne kwestie. Czy na przyk\u0142ad decyzja, po kt\u00f3rej kto\u015b zginie, ale podj\u0119ta jako najlepsza wed\u0142ug dost\u0119pnych informacji, b\u0119dzie dobr\u0105, czy te\u017c z\u0142\u0105 decyzj\u0105. Trzeba sprecyzowa\u0107, kto w razie jakiego\u015b zdarzenia odpowiada za skutki, czy np. producent samochodu, ubezpieczyciel, czy inna firma.", "Sz.W.: Firmy ubezpieczeniowe uwzgl\u0119dniaj\u0105 wszelkie dane wp\u0142ywaj\u0105ce na ryzyko wypadk\u00f3w. Prawdopodobnie oka\u017ce si\u0119, \u017ce samochody autonomiczne b\u0119d\u0105 du\u017co bezpieczniejsze od zwyk\u0142ych.", "Sz.W.: W ci\u0105gu ostatniej dekady nast\u0105pi\u0142 kolosalny post\u0119p. Elon Musk zapowiada wprowadzenie samochod\u00f3w bez kierownicy ju\u017c w przysz\u0142ym roku. Bior\u0105c jednak pod uwag\u0119 histori\u0119 jego firm, trzeba \u015brednio do ka\u017cdego planu doda\u0107 ok. 5-10 lat. Pytanie jednak jest dobrze zadane \u2013 kiedy si\u0119 pojawiaj\u0105? Znam bowiem wiele os\u00f3b, kt\u00f3re nie chcia\u0142yby odda\u0107 kierownicy komputerowi, bo jazda sprawia im np. satysfakcj\u0119 emocjonaln\u0105. Z drugiej strony ju\u017c teraz wiele os\u00f3b korzysta z aktywnego tempomatu, systemu utrzymuj\u0105cego samoch\u00f3d na danym pasie ruchu i innych pomocy, lecz bardzo du\u017ca grupa ludzi nie ufa tym \u201enowinkom\u201d i nie mo\u017cna ich do tego zmusza\u0107.", "Konieczne b\u0119d\u0105 dalsze zmiany w podej\u015bciu do korzystania z samochod\u00f3w. Potrzebny jest jeszcze czas na wymian\u0119 aut. W Polsce \u015bredni wiek samochodu to 10 lat, trzeba wi\u0119c b\u0119dzie troch\u0119 poczeka\u0107, tak\u017ce z tego powodu. Osobi\u015bcie chcia\u0142bym, aby autonomiczne samochody pojawi\u0142y si\u0119 jak najszybciej. Potencjalne korzy\u015bci s\u0105 kolosalne. Uwolnione zostan\u0105 ogromne zasoby ludzkiej energii i czasu. Wielu zawodowych kierowc\u00f3w mo\u017ce ba\u0107 si\u0119 utraty pracy, ale wprowadzenie automatyzacji pozwoli im zaj\u0105\u0107 si\u0119 czym\u015b innym, np. bardziej tw\u00f3rczym, by\u0107 mo\u017ce nawet wci\u0105\u017c zwi\u0105zanym z rynkiem transportowym.(PAP)", "Autor: Marek Matacz", "mat/ agt/"]}
{"url": "https://www.bankier.pl/moto/brytyjscy-dyplomaci-przesiada-sie-do-samochodow-elektrycznych-5996/", "title": ["Brytyjscy dyplomaci przesi\u0105d\u0105 si\u0119 do samochod\u00f3w elektrycznych"], "lead": ["Wymiana samochod\u00f3w w plac\u00f3wkach dyplomatycznych na elektryczne lub hybrydowe jest cz\u0119\u015bci\u0105 programu uczynienia brytyjskiej dyplomacji najbardziej ekologiczn\u0105 na \u015bwiecie \u2013 poda\u0142o w \u015brod\u0119 ministerstwo spraw zagranicznych W. Brytanii na swej stronie internetowej."], "text": ["Wymiana samochod\u00f3w w plac\u00f3wkach dyplomatycznych na elektryczne lub hybrydowe jest cz\u0119\u015bci\u0105 programu uczynienia brytyjskiej dyplomacji najbardziej ekologiczn\u0105 na \u015bwiecie \u2013 poda\u0142o w \u015brod\u0119 ministerstwo spraw zagranicznych W. Brytanii na swej stronie internetowej.", "Ambasady w Oslo i Watykanie ju\u017c wymieni\u0142y swoje samochody, a 30 innych brytyjskich plac\u00f3wek na ca\u0142ym \u015bwiecie b\u0119dzie jednymi z pierwszych, kt\u00f3re otrzymaj\u0105 do kwietnia 2020 roku ca\u0142kowicie elektryczne lub hybrydowe Jaguary wraz ze stacjami do szybkiego \u0142adowania pojazd\u00f3w.", "To pierwszy etap realizacji e-programu. Zgodnie z nim do 2022 roku w brytyjskich plac\u00f3wkach dyplomatycznych, podobnie jak we wszystkich ministerstwach i instytucjach rz\u0105dowych Wielkiej Brytanii, powinno by\u0107 25 proc. samochod\u00f3w z zerow\u0105 emisj\u0105 dwutlenku w\u0119gla, za\u015b osiem lat p\u00f3\u017aniej 100 proc.", "W brytyjskich plac\u00f3wkach dyplomatycznych b\u0119d\u0105 montowane panele s\u0142oneczne, a tak\u017ce zostanie zakazane u\u017cytkowanie jednorazowych naczy\u0144 i opakowa\u0144.", "\u201eZmiana klimatu jest najwi\u0119kszym wyzwaniem naszych czas\u00f3w, a nasza flota samochod\u00f3w jest \u015bwietnym narz\u0119dziem do zademonstrowania mi\u0119dzynarodowego przyw\u00f3dztwa Wielkiej Brytanii w ochronie \u015brodowiska\u201d \u2013 powiedzia\u0142 Simon McDonald z brytyjskiego MSZ.", "\u201eChcemy by\u0107 najbardziej ekologiczn\u0105 s\u0142u\u017cb\u0105 dyplomatyczn\u0105 na \u015bwiecie\u201d \u2013 doda\u0142 McDonald.", "Wielka Brytania b\u0119dzie w przysz\u0142ym roku, w Glasgow, gospodarzem szczytu klimatycznego, 26. konferencji ONZ po\u015bwi\u0119conej zmianom klimatu i pr\u00f3bom okre\u015blenia wsp\u00f3lnej, mi\u0119dzynarodowej, polityki wobec ich negatywnych skutk\u00f3w.", "wr/ sp/"]}
{"url": "https://www.bankier.pl/moto/pierwszy-turecki-samochod-elektryczny-5999/", "title": ["Pierwszy turecki samoch\u00f3d elektryczny"], "lead": ["Prezydent Turcji Recep Tayyip Erdogan zaprezentowa\u0142 w pi\u0105tek pierwszy w pe\u0142ni wyprodukowany w kraju samoch\u00f3d elektryczny. Na uroczysto\u015bci zapowiedziano produkcj\u0119 do 175 tys. sztuk rocznie w ramach projektu, kt\u00f3ry w ci\u0105gu 13 lat ma kosztowa\u0107 3,7 mld dolar\u00f3w."], "text": ["Budowa krajowego samochodu to d\u0142ugoterminowy cel prezydenta Erdogana i jego partii AKP b\u0119d\u0105cy demonstracj\u0105 rosn\u0105cej pot\u0119gi gospodarczej pa\u0144stwa.", "Przemawiaj\u0105c podczas ceremonii prezentacji, turecki przyw\u00f3dca powiedzia\u0142, \u017ce jego kraj d\u0105\u017cy nie tylko do sprzeda\u017cy samochodu na rynku wewn\u0119trznym, ale chce r\u00f3wnie\u017c, by zosta\u0142 mark\u0105 globaln\u0105. \u201eWszyscy jeste\u015bmy \u015bwiadkami 60-letniego marzenia Turcji, kt\u00f3re staje si\u0119 rzeczywisto\u015bci\u0105\u201d \u2013 powiedzia\u0142. \u201eKiedy zobaczymy ten samoch\u00f3d na drogach na ca\u0142ym \u015bwiecie, osi\u0105gniemy nasz cel\u201d \u2013 doda\u0142.", "Po jego przem\u00f3wieniu na scenie pojawi\u0142 si\u0119 czerwony model SUV i szary sedan opatrzone logo TOGG \u2013 konsorcjum, kt\u00f3re b\u0119dzie je produkowa\u0107. Docelowo wyprodukowanych zostanie pi\u0119\u0107 modeli nowego samochodu w ci\u0105gu 15 lat \u2013 zapowiedzia\u0142 dyrektor generalny TOGG.", "Tureckie media podaj\u0105, \u017ce SUV zosta\u0142 zaprojektowany przez w\u0142osk\u0105 firm\u0119 Pininfarina, kt\u00f3ra projektowa\u0142a te\u017c modele dla Ferrari i kalifornijskiego producenta luksusowych samochod\u00f3w elektrycznych Karma.", "Erdogan zapowiedzia\u0142, \u017ce infrastruktura \u0142adowania samochod\u00f3w elektrycznych b\u0119dzie gotowa w ca\u0142ym kraju do 2022 roku. Rz\u0105d zagwarantowa\u0142 r\u00f3wnie\u017c zakup 30 tys. pojazd\u00f3w do 2035 roku oraz ulgi podatkowe dla producenta. Fabryka zostanie zbudowana do 2021 roku w prowincji Bursa i b\u0119dzie zatrudnia\u0107 4,3 tys. os\u00f3b.", "Konsorcjum, zwane Tureck\u0105 Grup\u0105 Inicjatyw Motoryzacyjnych (TOGG), zosta\u0142o utworzone w po\u0142owie 2018 roku przez pi\u0119\u0107 grup przemys\u0142owych: Anadolu Group, BMC, Kok Group, operatora telefonii kom\u00f3rkowej Turkcell i Zorlu Holding. Dyrektorem generalnym TOGG jest by\u0142y dyrektor Bosch Gurcan Karakas, a dyrektorem operacyjnym jest Sergio Rocha, by\u0142y dyrektor generalny General Motors Korea.", "Turcja jest ju\u017c du\u017cym eksporterem do Europy samochod\u00f3w produkowanych w kraju przez takie firmy, jak Ford, Fiat Chrysler, Renault, Toyota i Hyundai.", "baj/ kar/"]}
{"url": "https://www.bankier.pl/moto/kierowcy-zawodowi-zarabiaja-srednio-o-17-wiecej-niz-przed-rokiem-6003/", "title": ["Kierowcy zawodowi zarabiaj\u0105 \u015brednio o 17% wi\u0119cej ni\u017c przed rokiem"], "lead": ["Mediana zarobk\u00f3w polskiego kierowcy to 6300 z\u0142 netto. Na t\u0119 kwot\u0119 sk\u0142adaj\u0105 si\u0119: podstawa, diety, premie i inne dodatki. Najlepiej zarabiaj\u0105 kierowc\u00f3w ci\u0105gnika siod\u0142owego z naczep\u0105 (zestaw), gdzie mediana wynosi 6400 z\u0142 na r\u0119k\u0119. Podobnie zarabiaj\u0105 kierowcy z Litwy i W\u0119gier \u2013 wynika z raportu\u00a0", ", przygotowanego przez\u00a0", "Polski Instytut Transportu Drogowego", "."], "text": ["Mediana zarobk\u00f3w polskiego kierowcy to 6300 z\u0142 netto. Na t\u0119 kwot\u0119 sk\u0142adaj\u0105 si\u0119: podstawa, diety, premie i inne dodatki. Najlepiej zarabiaj\u0105 kierowc\u00f3w ci\u0105gnika siod\u0142owego z naczep\u0105 (zestaw), gdzie mediana wynosi 6400 z\u0142 na r\u0119k\u0119. Podobnie zarabiaj\u0105 kierowcy z Litwy i W\u0119gier \u2013 wynika z raportu\u00a0", ".", "Por\u00f3wnuj\u0105c zarobki kierowc\u00f3w w stosunku do roku ubieg\u0142ego, \u015brednio wzros\u0142y one o 17%, przy czym mediana jest wy\u017csza o 26%. Nie zmienia to faktu, \u017ce znaczna cz\u0119\u015b\u0107 wynagrodzenia to nieosk\u0142adkowane diety oraz inne dodatki. Podstawa wynosi \u015brednio 2519 z\u0142, a jej mediana 2064 z\u0142 \u2013 dwie trzecie wynagrodzenie stanowi\u0105 zatem dodatki.", "Wysoko\u015b\u0107 zarobk\u00f3w zale\u017cy od wielu czynnik\u00f3w. Mi\u0119dzy innymi rodzaju tras. W ruchu lokalnym mediana zarobk\u00f3w to 4550 z\u0142 netto, w krajowym 5000 netto, a w mi\u0119dzynarodowym, w UE, a\u017c 6500 z\u0142. Znaczenie ma r\u00f3wnie\u017c typ obs\u0142ugiwanego pojazdu. Mediana zarobk\u00f3w kierowcy zestawu wynosi 6400 z\u0142 netto, a sol\u00f3wki 5600 z\u0142 netto.", "W raporcie przeanalizowano r\u00f3wnie\u017c poziom satysfakcji kierowc\u00f3w zawodowych. Niemal 80% z nich lubi swoj\u0105 prac\u0119, a tylko 5% jej nie lubi. Nie zmienia to jednak faktu, \u017ce 4 na 10 kierowc\u00f3w my\u015bli o zmianie zawodu. Truckerzy w swojej pracy nie lubi\u0105 d\u0142ugiej roz\u0142\u0105ki z rodzin\u0105, ale narzekaj\u0105 r\u00f3wnie\u017c na brak bezpiecznych miejsc parkingowych. 47% kierowc\u00f3w wskazuje, \u017ce w swojej pracy lubi atrakcyjne zarobki, ale r\u00f3wnie\u017c mo\u017cliwo\u015b\u0107 poznawania nowych ludzi i ciekawych miejsc.", "W raporcie informacje dotycz\u0105ce polskich kierowc\u00f3w mo\u017cemy por\u00f3wna\u0107 do zarobk\u00f3w ich koleg\u00f3w z Litwy, W\u0119gier i Rumunii, kt\u00f3rzy r\u00f3wnie\u017c wzi\u0119li udzia\u0142 w badaniu przygotowanym na potrzeby publikacji. Osobn\u0105 ankiet\u0119 przeprowadzono w\u015br\u00f3d polskich pracodawc\u00f3w, kt\u00f3rych zapytano m.in. o wysoko\u015b\u0107 oferowanych wynagrodze\u0144, ale r\u00f3wnie\u017c o trudno\u015bci ze znalezieniem kierowc\u00f3w na rynku pracy. Niemal co druga firma ma nadal problem ze znalezieniem nowych pracownik\u00f3w (40% firm potrzebuje wi\u0119cej ni\u017c 6 tygodni, aby zatrudni\u0107 nowego kierowc\u0119), jednak 30% pracodawc\u00f3w deklaruje, \u017ce raczej nie ma takich k\u0142opot\u00f3w. Co ciekawe, problem rotacji pracownik\u00f3w w firmach jest jednoznacznie skorelowany z wysoko\u015bci\u0105 oferowanych przez nich wynagrodze\u0144.", "W raporcie znajdziemy te\u017c charakterystyk\u0119 innych zawod\u00f3w bran\u017cy TSL, opis sytuacji kierowc\u00f3w w UE, zestawienie przepis\u00f3w dotycz\u0105cych minimalnego wynagrodzenie w krajach Unii, a tak\u017ce odpowied\u017a na pytanie, czym tak naprawd\u0119 jest \u201edumping socjalny\u201d."]}
{"url": "https://www.bankier.pl/moto/cwierc-miliona-aut-do-naprawy-w-polsce-w-2019-r-sprawdz-czy-twoje-jest-na-liscie-5985/", "title": ["\u0106wier\u0107 miliona aut do naprawy w Polsce w 2019 r. Sprawd\u017a, czy twoje jest na li\u015bcie"], "lead": ["Ponad \u0107wier\u0107 miliona kierowc\u00f3w zosta\u0142o w 2019 r. wezwanych do serwis\u00f3w na naprawy usterek wykrytych przez producent\u00f3w. Kampania naprawcza by\u0142a og\u0142aszana \u015brednio co drugi dzie\u0144 \u2013 wylicza Instytut Bada\u0144 Rynku Motoryzacyjnego Samar."], "text": ["Ponad \u0107wier\u0107 miliona kierowc\u00f3w zosta\u0142o w 2019 r. wezwanych do serwis\u00f3w na naprawy usterek wykrytych przez producent\u00f3w. Kampania naprawcza by\u0142a og\u0142aszana \u015brednio co drugi dzie\u0144 \u2013 wylicza Instytut Bada\u0144 Rynku Motoryzacyjnego Samar.", "Najwi\u0119cej usterek do Urz\u0119du Ochrony Konkurencji i Konsument\u00f3w w 2019 r. zg\u0142osi\u0142a toyota \u2013 70\u00a0336, niemal tyle samo co drugi na li\u015bcie mercedes \u2013 43\u00a0219 i trzecie volvo \u2013 32\u00a0909 razem wzi\u0119te. Tylko na pocz\u0105tku grudnia, do naprawy zosta\u0142o wezwanych ponad 4,5 tys. w\u0142a\u015bcicieli toyot proace, w kt\u00f3rych wykryto wady przewod\u00f3w hamulcowych, hamulca postojowego, pas\u00f3w bezpiecze\u0144stwa i nadkoli.", "Powy\u017cej 10 tys. aut do serwis\u00f3w wezwa\u0142y tak\u017ce ford \u2013 19 334, bmw \u2013 17 992, honda \u2013 13 825 oraz opel \u2013 11 221.", "W sumie od pocz\u0105tku roku do po\u0142owy grudnia do ASO wezwanych zosta\u0142o 265 415 samochod\u00f3w.", "Liczba kampanii naprawczych w 2019 r. \u2013 modele", "\u0179r\u00f3d\u0142o: IBRM Samar", "Najcz\u0119\u015bciej akcje serwisowe zg\u0142aszane do UOKiK by\u0142y dzie\u0142em Mercedesa \u2013 26, Citroena \u2013 15 i Opla \u2013 13.", "Koncerny samochodowe najcz\u0119\u015bciej wysy\u0142a\u0142y listy z wezwaniami do serwis\u00f3w wiosn\u0105. Tylko w kwietniu og\u0142oszono a\u017c 37 kampanii naprawczych, w marcu 27, a w maju 19.", "Jednorazowo najwi\u0119cej wezwa\u0144 do w\u0142a\u015bcicieli aut wys\u0142a\u0142 z kolei Mercedes. Og\u0142oszona 23 pa\u017adziernika kampania naprawcza dotkn\u0119\u0142a blisko 19 tys. pojazd\u00f3w. W\u00f3wczas w modelach\u00a0", "W 2019 r. producenci cz\u0119sto wykrywali usterki silnik\u00f3w i akumulator\u00f3w, kt\u00f3re mog\u0142y doprowadza\u0107 do samozap\u0142on\u00f3w. Zazwyczaj tego typu wezwania obejmowa\u0142y znacz\u0105c\u0105 liczb\u0119 aut.", "We wrze\u015bniu o mo\u017cliwym wycieku elektrolitu w akumulatorze poinformowa\u0142 Ford. ", " modeli: mondeo, galaxy i s-max. Tylko ta jedna kampania naprawcza obj\u0119\u0142a a\u017c 80 proc. wszystkich pojazd\u00f3w tej marki zg\u0142oszonych do UOKiK w 2019 r.", "Liczba kampanii naprawczych w poszczeg\u00f3lnych miesi\u0105cach 2019 r.", "\u0179r\u00f3d\u0142o: IBRM Samar", " serii 5 oraz 6. Po\u017carem silnika zagro\u017conych by\u0142o r\u00f3wnie\u017c blisko ", "Na polskim rynku znalaz\u0142o si\u0119 te\u017c kilku producent\u00f3w, kt\u00f3rzy nie wykryli w swoich autach \u017cadnych usterek. W tym gronie znalaz\u0142 si\u0119 Ssangyong, Aston Martin, Bentley i Iveco, czyli producenci niemaj\u0105cy jednak du\u017cego udzia\u0142u w polskim rynku motoryzacyjnym."]}
{"url": "https://www.bankier.pl/moto/w-2020-r-rosna-kary-za-brak-oc-6015/", "title": ["W 2020 r. rosn\u0105 kary za brak OC"], "lead": [], "text": ["UFG przypomina, \u017ce pojazdy bez wa\u017cnej polisy komunikacyjnej OC nie maj\u0105 prawa je\u017adzi\u0107 po polskich drogach, a je\u017celi tak si\u0119 dzieje \u2013 to jest to niezgodne z prawem. Wysoko\u015b\u0107 kar za brak tego ubezpieczenia ustalana jest na dany rok kalendarzowy, proporcjonalnie do wysoko\u015bci minimalnego wynagrodzenia za prac\u0119.", "\u201eI tak maksymalna stawka dla samochodu osobowego to dwukrotno\u015b\u0107 tego wynagrodzenia, co oznacza, \u017ce w 2020 roku w\u0142a\u015bciciele aut osobowych przy braku OC musz\u0105 liczy\u0107 si\u0119 z kar\u0105 w wysoko\u015bci \u2013 5200 z\u0142otych. Przy czym, gdy przerwa w ci\u0105g\u0142o\u015bci ubezpieczenia wynosi tylko kilka dni, sankcja jest ni\u017csza: je\u017celi nie przekracza 3 dni, wynosi \u2013 20 proc., a do 14 dni \u2013 50 proc. pe\u0142nej stawki\u201d \u2013 czytamy w komunikacie UFG.", "Fundusz zaznacza, \u017ce kary za brak OC to nie jedyne obci\u0105\u017cenie finansowe dla nieubezpieczonych. Spowodowanie wypadku pojazdem bez wa\u017cnej polisy OC poci\u0105ga za sob\u0105 jeszcze wi\u0119ksze konsekwencje finansowe dla w\u0142a\u015bciciela pojazdu. Zar\u00f3wno on, jak i sprawca wypadku musz\u0105 solidarnie zwr\u00f3ci\u0107 UFG odszkodowanie, kt\u00f3re Fundusz wyp\u0142aci ofiarom takiego zdarzenia.", "\u201eUFG prowadzi \u0142\u0105cznie ponad 16 tysi\u0119cy post\u0119powa\u0144 o zwrot wyp\u0142aconych odszkodowa\u0144. \u015arednia warto\u015b\u0107 takiej szkody przekracza 16,5 tysi\u0105ca z\u0142otych. Jednak rekordzista ma do zwrotu ponad 1,4 mln z\u0142otych\u201d \u2013 poinformowano.", "Fundusz podkre\u015bla, \u017ce w\u0142a\u015bciciele pojazd\u00f3w mechanicznych w Polsce maj\u0105 obowi\u0105zek wykupi\u0107 ubezpieczenie odpowiedzialno\u015bci cywilnej najp\u00f3\u017aniej w dniu rejestracji auta, ci\u0105gnika, autobusu, motocykla, motoroweru etc. Wed\u0142ug UFG cz\u0119sto brak OC wynika z nieznajomo\u015bci przepis\u00f3w dotycz\u0105cych m.in. wyga\u015bni\u0119cia polisy.", "\u201eNierzadko dotyczy to przekonania, \u017ce ubezpieczenie to powinno przed\u0142u\u017cy\u0107 si\u0119 automatycznie na kolejne dwana\u015bcie miesi\u0119cy, tymczasem s\u0105 sytuacje, gdy tak nie jest. I tak: polisa OC wyga\u015bnie gdy dosz\u0142o do zmiany w\u0142a\u015bciciela pojazdu lub gdy sk\u0142adka za ubezpieczenie OC nie zosta\u0142a w pe\u0142ni op\u0142acona (nawet gdy nie dosz\u0142o wcze\u015bniej do zmiany w\u0142a\u015bciciela)\u201d \u2013 informuje UFG. W ka\u017cdym z tych przypadk\u00f3w OC wa\u017cne jest tylko do ko\u0144ca okresu, kt\u00f3ry widnieje na polisie. Po tej dacie \u2013 wygasa i konieczne jest zawarcie nowej umowy ubezpieczenia, najp\u00f3\u017aniej w ostatnim dniu trwania ochrony ubezpieczeniowej.", "Fundusz zaznacza, \u017ce jest coraz bardziej skuteczny w wykrywaniu nieubezpieczonych \u2013 udoskonala system ich wykrywania i pilnuje szczelno\u015bci systemu ubezpiecze\u0144 komunikacyjnych OC. Zaznaczono, \u017ce ponad 75 proc. wykrywanych przypadk\u00f3w braku ubezpieczenia odbywa si\u0119 ju\u017c nie poprzez kontrol\u0119 drogow\u0105 policji czy innych zewn\u0119trznych organ\u00f3w kontrolnych, lecz poprzez ustalenia w\u0142asne UFG.", "Dodano, \u017ce Fundusz rozwija w\u0142asne narz\u0119dzia do typowania nieubezpieczonych \u2013 przede wszystkim dzi\u0119ki informacjom z og\u00f3lnopolskiej bazy polis komunikacyjnych i Centralnej Ewidencji Pojazd\u00f3w. Baza przeszukiwana jest przez specjalne algorytmy wykrywaj\u0105ce przerwy w ochronie ubezpieczeniowej, jak r\u00f3wnie\u017c op\u00f3\u017anienia w zawarciu ubezpieczenia OC przy pierwszej rejestracji pojazdu w Polsce.", "UFG przypomina, \u017ce poza identyfikowaniem w\u0142a\u015bcicieli pojazd\u00f3w bez wa\u017cnej polisy OC, Fundusz zajmuje si\u0119 r\u00f3wnie\u017c wyp\u0142at\u0105 odszkodowa\u0144 osobom poszkodowanym w wypadkach drogowych, spowodowanych przez nieubezpieczonych lub niezidentyfikowanych sprawc\u00f3w. UFG administruje te\u017c og\u00f3lnopolsk\u0105 baz\u0105 ubezpiecze\u0144 komunikacyjnych, kt\u00f3r\u0105 ubezpieczyciele wykorzystuj\u0105 m.in. do wyliczania wysoko\u015bci sk\u0142adki za OC i AC, w zale\u017cno\u015bci od historii ubezpieczenia (m.in. liczba wypadk\u00f3w). (PAP)", "Autor: Marcin Musia\u0142", "mmu/ pad/"]}
{"url": "https://www.bankier.pl/moto/lex-uber-wchodzi-w-zycie-6017/", "title": ["\u201eLex Uber\u201d wchodzi w \u017cycie"], "lead": ["Wchodzi w \u017cycie nowelizacja ustawy o transporcie drogowym, tzw. \u201elex Uber\u201d. Nowe prawo ma uporz\u0105dkowa\u0107 rynek us\u0142ug taks\u00f3wkowych i zlikwidowa\u0107 szar\u0105 stref\u0119 w przewozie os\u00f3b. Nie trzeba b\u0119dzie zdawa\u0107 egzaminu z topografii miejscowo\u015bci, a taksometr b\u0119dzie m\u00f3g\u0142 by\u0107 zast\u0105piony aplikacj\u0105."], "text": ["Przygotowana przez resort infrastruktury nowela, opr\u00f3cz wprowadzenia licencji dla po\u015brednik\u00f3w w przewozie os\u00f3b, umo\u017cliwia korzystanie przez kierowc\u00f3w \u015bwiadcz\u0105cych us\u0142ugi przewozu os\u00f3b z aplikacji zast\u0119puj\u0105cych kas\u0119 fiskaln\u0105 i taksometr. Przeciw temu rozwi\u0105zaniu protestowa\u0142y korporacje taks\u00f3wkowe.", "Nowelizacja przewiduje, \u017ce przedsi\u0119biorca prowadz\u0105cy po\u015brednictwo przy przewozie os\u00f3b b\u0119dzie obowi\u0105zany je prowadzi\u0107 wy\u0142\u0105cznie na rzecz przedsi\u0119biorc\u00f3w posiadaj\u0105cych odpowiedni\u0105 licencj\u0119. W tym celu na\u0142o\u017cono na niego m.in. obowi\u0105zki weryfikacji czy kierowca, kt\u00f3remu zleca przew\u00f3z, posiada licencj\u0119 na przew\u00f3z os\u00f3b.", "Kierowca z kolei b\u0119dzie m\u00f3g\u0142 korzysta\u0107 ze zlece\u0144 przewozu pochodz\u0105cych wy\u0142\u0105cznie od licencjonowanego przedsi\u0119biorcy prowadz\u0105cego po\u015brednictwo przy przewozie os\u00f3b. Organem w\u0142a\u015bciwym w sprawach licencji w zakresie po\u015brednictwa przy przewozie os\u00f3b jest G\u0142\u00f3wny Inspektor Transportu Drogowego.", "Nowelizacja liberalizuje wymogi wobec os\u00f3b ubiegaj\u0105cych si\u0119 o licencj\u0119 na wykonywanie przewozu os\u00f3b samochodem osobowym oraz pojazdem samochodowym przeznaczonym konstrukcyjnie do przewozu powy\u017cej 7 i nie wi\u0119cej ni\u017c 9 os\u00f3b \u0142\u0105cznie z kierowc\u0105, znosz\u0105c obowi\u0105zki posiadania przez osob\u0119 zarz\u0105dzaj\u0105c\u0105 transportem drogowym przedsi\u0119biorstwa certyfikatu kompetencji zawodowych w transporcie drogowym.", "Z kolei wobec przedsi\u0119biorc\u00f3w ubiegaj\u0105cych si\u0119 o licencj\u0119 w zakresie przewozu os\u00f3b taks\u00f3wk\u0105 zniesiono obowi\u0105zek posiadania za\u015bwiadczenia o uko\u0144czeniu szkolenia w zakresie transportu drogowego potwierdzonego zdanym egzaminem ze znajomo\u015bci topografii miejscowo\u015bci oraz przepis\u00f3w prawa miejscowego. Ponadto, licencja w zakresie przewozu os\u00f3b taks\u00f3wk\u0105 b\u0119dzie udzielana jedynie na okre\u015blony obszar, a nie jak dotychczas tak\u017ce na okre\u015blony pojazd.(PAP)", "autor: \u0141ukasz Paw\u0142owski"]}
{"url": "https://www.bankier.pl/moto/zakaz-wyprzedzania-dla-ciezarowek-na-czesci-czeskich-autostrad-6019/", "title": ["Zakaz wyprzedzania dla ci\u0119\u017car\u00f3wek na cz\u0119\u015bci czeskich autostrad"], "lead": ["12-tonowe samochody ci\u0119\u017carowe od \u015brody nie mog\u0105 wyprzedza\u0107 innych ci\u0119\u017car\u00f3wek na 145 km czeskich autostrad \u2013 z Pragi do Brna, Pilzna, Uj\u015bcia nad \u0141ab\u0105 oraz Hradec Kralove. Dot\u0105d ograniczenie obowi\u0105zywa\u0142o na niespe\u0142na 30 km dw\u00f3ch autostrad."], "text": ["11 nowych odcink\u00f3w, podlegaj\u0105cych nowym przepisom, wybrali przedstawiciele ministerstwa transportu we wsp\u00f3\u0142pracy z policj\u0105 drogow\u0105. Zakazy obowi\u0105zuj\u0105 w obu kierunkach autostrad.", "Od 1 stycznia czasowy zakaz wyprzedzania przez samochody ci\u0119\u017carowe obowi\u0105zuje tak\u017ce na kolejnych 54 km autostrady D1, prowadz\u0105cej z Pragi do Brna w rejonie Wysoczyny. Wprowadzany b\u0119dzie przez s\u0142u\u017cby drogowe lub policj\u0119 w trudnych sytuacjach pogodowych, powoduj\u0105cych utrudnienia w ruchu. Informacje o wprowadzeniu zakazu, kt\u00f3ry mo\u017ce by\u0107 wprowadzany tylko do ko\u0144ca lutego, b\u0119d\u0105 podawane za pomoc\u0105 \u015bwietlnych znak\u00f3w drogowych.", "Nowe zakazy wyprzedzania zosta\u0142y wprowadzone na mocy decyzji ministerstwa transportu. Pos\u0142owie czeskiego parlamentu pracuj\u0105 tak\u017ce nad propozycj\u0105 og\u00f3lnie obowi\u0105zuj\u0105cego na autostradach zakazu dla ci\u0119\u017car\u00f3wek. W grudniu 2019 r. komisja ds. gospodarczych Izby Poselskiej zdecydowa\u0142a si\u0119 nie rekomendowa\u0107 pos\u0142om projektu do uchwalenia. Wi\u0119kszo\u015b\u0107 cz\u0142onk\u00f3w komisji uzna\u0142a, \u017ce istniej\u0105ce mo\u017cliwo\u015bci prawne, z kt\u00f3rych skorzysta\u0142 minister transportu, s\u0105 w pe\u0142ni wystarczaj\u0105cej.", "O mo\u017cliwo\u015bci wprowadzenia og\u00f3lnie obowi\u0105zuj\u0105cego zakazu wyprzedzania dla TIR-\u00f3w zacz\u0119to dyskutowa\u0107 od ko\u0144ca 2018 r. po katastrofalnych utrudnieniach na autostradzie D1, prowadz\u0105cej z Pragi do Brna. Warunki atmosferyczne i zwi\u0105zane z nimi spadki temperatury, opady \u015bniegu i mg\u0142y, a tak\u017ce \u017ale wyposa\u017cone samochody oraz pr\u00f3by wyprzedzania przez ci\u0119\u017car\u00f3wki na wzniesieniach, doprowadzi\u0142y do zablokowania jednego z g\u0142\u00f3wnych szlak\u00f3w komunikacyjnych w Czechach.", "Wprowadzenie zakazu wyprzedzania na cz\u0119\u015bci autostrad i dla samochod\u00f3w dwunastotonowych nie jest jedyn\u0105 regulacj\u0105 w Republice Czeskiej, obowi\u0105zuj\u0105c\u0105 od 1 stycznia 2020 r., zwi\u0105zan\u0105 z transportem. Firma SkyToll, kt\u00f3ra od 1 grudnia 2019 r. pobiera op\u0142aty drogowe od samochod\u00f3w o \u0142adowno\u015bci powy\u017cej 3,5 tony za korzystanie z sieci autostrad, od Nowego Roku \u015bci\u0105ga tak\u017ce myto za przejazdy po 868 km. dr\u00f3g pierwszej kategorii.", "Z Pragi Piotr G\u00f3recki"]}
{"url": "https://www.bankier.pl/moto/odjazdowy-quiz-na-czterech-kolkach-5970/", "title": ["Odjazdowy quiz na czterech k\u00f3\u0142kach"], "lead": [], "text": ["Z nowymi przepisami drogowymi, stawkami za parkowanie i mandatami musieli radzi\u0107 sobie kierowcy w ko\u0144cz\u0105cym si\u0119 roku. Zmiany w \u015bwiecie motoryzacji przyniesie tak\u017ce nadchodz\u0105cy 2020 r. Sprawd\u017a, czy potrafisz je\u017adzi\u0107 na suwak i wiesz, ile zap\u0142acisz za parkowanie oraz co czeka na kierowc\u00f3w w 2020 r.", "Je\u015bli nie widzisz quizu poni\u017cej, ", "."]}
{"url": "https://www.bankier.pl/moto/nie-ma-pieniedzy-na-elektryki-doplaty-rusza-z-opoznieniem-5900/", "title": ["Nie ma pieni\u0119dzy na \u201eelektryki\u201d. Dop\u0142aty rusz\u0105 z op\u00f3\u017anieniem"], "lead": ["Z kilkudniowym op\u00f3\u017anieniem, a by\u0107 mo\u017ce dopiero w przysz\u0142ym roku ruszy nab\u00f3r wniosk\u00f3w o dofinansowanie zakupu samochod\u00f3w elektrycznych. Wszystko przez brak zwolnienia dop\u0142at z podatku dochodowego, kt\u00f3ry uszczupli\u0142by dotacje nawet o 12 tys. z\u0142 \u2013 donosi serwis ", "wysokienapiecie.pl", "."], "text": ["Z kilkudniowym op\u00f3\u017anieniem, a by\u0107 mo\u017ce dopiero w przysz\u0142ym roku ruszy nab\u00f3r wniosk\u00f3w o dofinansowanie zakupu samochod\u00f3w elektrycznych. Wszystko przez brak zwolnienia dop\u0142at z podatku dochodowego, kt\u00f3ry uszczupli\u0142by dotacje nawet o 12 tys. z\u0142 \u2013 donosi serwis ", ".", "Wed\u0142ug wst\u0119pnych za\u0142o\u017ce\u0144 nab\u00f3r wniosk\u00f3w powinien ruszy\u0107 w \u015brod\u0119 11 grudnia. Tak si\u0119 jednak nie sta\u0142o, poniewa\u017c urz\u0119dnicy za pi\u0119\u0107 dwunasta przypomnieli sobie o nieuregulowaniu kwestii podatku dochodowego, kt\u00f3rym mia\u0142yby zosta\u0107 obci\u0105\u017cone dotacje.", "\u2013 Pojawi\u0142a si\u0119 propozycja zmian podatkowych, kt\u00f3ra poprawi\u0142aby i upro\u015bci\u0142a system finansowania \u2013 zdradzi\u0142 portalowi wysokienapiecie.pl anonimowo jeden z urz\u0119dnik\u00f3w przygotowuj\u0105cych system dop\u0142at do \u201eelektryk\u00f3w\u201d.", "W jego opinii potrzebna b\u0119dzie zmiana ustawy, kt\u00f3ra zwolni dop\u0142aty do aut elektrycznych z podatku dochodowego. Gdyby program dop\u0142at ruszy\u0142 wczoraj, jego beneficjenci musieliby odprowadzi\u0107 od nich podatek \u2013 od 18 do 32 proc., co z kolei zmniejszy\u0142oby warto\u015b\u0107 dofinansowania z maksymalnych 37,5 tys. z\u0142 do nawet 25,5 tys. z\u0142.", "Je\u015bli mia\u0142oby si\u0119 tak sta\u0107, dop\u0142aty \u2013 cho\u0107 obiecane na 2019 r. \u2013 ruszy\u0142yby dopiero w przysz\u0142ym roku i zapewne nie w jego pocz\u0105tkowej fazie.", "Wed\u0142ug informacji z ubieg\u0142ego tygodnia, z 19 mln z\u0142 dofinansowania w pierwszym naborze, kt\u00f3ry mia\u0142 ruszy\u0107 wczoraj, mia\u0142o skorzysta\u0107 ok. 500 os\u00f3b.", "W przysz\u0142ym roku w Funduszu Niskoemisyjnego Transportu, z kt\u00f3rego b\u0119d\u0105 wyp\u0142acane \u015brodki, znajdzie si\u0119 ponad 850 mln z\u0142. Pieni\u0105dze pos\u0142u\u017c\u0105 jednak nie tylko osobom prywatnym, ale tak\u017ce na zakup autobus\u00f3w elektrycznych, stacji \u0142adowania oraz zakup \u201eelektryk\u00f3w\u201d przez firmy.", "Cho\u0107 wci\u0105\u017c nie wiadomo, kiedy dok\u0142adnie ruszy nab\u00f3r wniosk\u00f3w, jest ju\u017c pewne, ", "oraz ", "Jak wynika z Barometru Nowej Mobilno\u015bci Polskiego Stowarzyszenia Paliw Alternatywnych, ju\u017c ", " w ci\u0105gu najbli\u017cszych trzech lat. Prze\u0142o\u017cenie tego wyniku na faktyczn\u0105 wymian\u0119 floty mo\u017ce nie by\u0107 jednak mo\u017cliwe bez dotacji. 76 proc. z os\u00f3b chc\u0105cych zmieni\u0107 auto na elektryczne decyzj\u0119 uzale\u017cnia od mo\u017cliwo\u015bci otrzymania dop\u0142aty.", "\u00a0", "\u00a0"]}
{"url": "https://www.bankier.pl/moto/poslowie-pis-u-chca-zwolnic-wsparcie-dla-elektrykow-z-podatku-dochodowego-5913/", "title": ["Pos\u0142owie PiS-u chc\u0105 zwolni\u0107 wsparcie dla \u201eelektryk\u00f3w\u201d z podatku dochodowego"], "lead": [], "text": ["Projekt, wniesiony przez grup\u0119 pos\u0142\u00f3w PiS zak\u0142ada zwolnienia od podatku dochodowego od os\u00f3b fizycznych i od os\u00f3b prawnych dla wsparcia na zakup nisko i zeroemisyjnych pojazd\u00f3w, udzielanego ze \u015brodk\u00f3w Funduszu Niskoemisyjnego Transportu (FNT).", "Wskazano, \u017ce rozwi\u0105zanie to jest sp\u00f3jne z obowi\u0105zuj\u0105cymi zwolnieniami, jakie zosta\u0142y wprowadzone dla dzia\u0142a\u0144 realizowanych przez Narodowy Fundusz Ochrony \u015arodowiska i Gospodarki Wodnej na rzecz poprawy jako\u015bci powietrza w naszym kraju.", "Zdaniem projektodawcy, wprowadzone zwolnienie korzystnie wp\u0142ynie na wzrost u\u017cytkowania m.in. pojazd\u00f3w niskoemisyjnych i przyczyni si\u0119 do upowszechnienia i przyspieszenia transformacji rynkowej w kierunku dalszego ograniczenia emisji szkodliwych substancji i poprawy jako\u015bci powietrza w Polsce.", "Projektowane przepisy b\u0119d\u0105 mie\u0107 korzystny wp\u0142yw na dzia\u0142alno\u015b\u0107 mikro-, ma\u0142ych i \u015brednich przedsi\u0119biorstw dzia\u0142aj\u0105cych w obszarze m.in. us\u0142ug publicznego transportu zbiorowego, innowacji oraz sektora motoryzacji. Zwolnienie z podatku przyczyni si\u0119 do zwi\u0119kszenia zainteresowania wsparciem ze \u015brodk\u00f3w Funduszu.", "Dla projektowanych regulacji przewiduje si\u0119 podstawowy, 14-dniowy okres vacatio legis.", "Fundusz Niskoemisyjnego Transportu, z kt\u00f3rego b\u0119d\u0105 wyp\u0142acane \u015brodki, zosta\u0142 powo\u0142any z dniem 28 lipca 2018 r. To fundusz celowy dedykowany niskoemisyjnemu transportowi oraz paliwom alternatywnym, zasilany m.in. z tzw. op\u0142aty emisyjnej doliczanej do benzyn i oleju nap\u0119dowego.", "W przypadku pojazdu elektrycznego maksymalna wysoko\u015b\u0107 wsparcia dla osoby nieprowadz\u0105cej dzia\u0142alno\u015bci gospodarczej w jednym naborze wynosi 30 proc. ceny nabycia, nie wi\u0119cej ni\u017c 37.500 z\u0142. Wsparcie mo\u017ce by\u0107 udzielone, je\u015bli cena nabycia takiego pojazdu nie przekracza 125 tys. z\u0142.", "Wysoko\u015b\u0107 wsparcia zakupu pojazdu wodorowego wyznaczono na 30 proc. ceny nabycia, jednak nie wi\u0119cej ni\u017c 90 tys z\u0142. Maksymalna cena nabycia takiego pojazdu to 300 tys. z\u0142.", "Wsparcie dla os\u00f3b fizycznych nieprowadz\u0105cych dzia\u0142alno\u015bci gospodarczej udzielane b\u0119dzie na wniosek, w trybie ci\u0105g\u0142ym do momentu wyczerpania alokacji przewidzianej dla tego dzia\u0142ania na dany rok. Procedura nie obejmuje konkursu, co \u2013 w za\u0142o\u017ceniach ministerstwa \u2013 ma zwi\u0119kszy\u0107 dost\u0119pno\u015b\u0107 pojazd\u00f3w elektrycznych i wodorowych. (PAP)", "Autorka: Longina Grzeg\u00f3rska-Szpyt", "lgs/ drag/"]}
{"url": "https://www.bankier.pl/moto/wysokie-kary-za-niezgloszenie-kupna-i-sprzedazy-auta-5915/", "title": ["Od 2020 r. wysokie kary za niezg\u0142oszenie kupna i sprzeda\u017cy auta"], "lead": ["Nawet 1000 z\u0142 kary b\u0119d\u0105 musia\u0142y zap\u0142aci\u0107 osoby, kt\u00f3re nie zg\u0142osz\u0105 kupna, sprzeda\u017cy lub sprowadzenia samochodu z zagranicy. Kary zaczn\u0105 obowi\u0105zywa\u0107 1 stycznia 2020 r."], "text": ["Nawet 1000 z\u0142 kary b\u0119d\u0105 musia\u0142y zap\u0142aci\u0107 osoby, kt\u00f3re nie zg\u0142osz\u0105 kupna, sprzeda\u017cy lub sprowadzenia samochodu z zagranicy. Kary zaczn\u0105 obowi\u0105zywa\u0107 1 stycznia 2020 r.", "Cho\u0107 obowi\u0105zek zg\u0142aszania transakcji istnieje od dawna, nie by\u0142 \u015bci\u015ble egzekwowany, a w niekt\u00f3rych miastach, np. w Krakowie, przestrzega\u0142o go zaledwie 20 proc. w\u0142a\u015bcicieli aut \u2013 donosi Interia.", "Teraz do przestrzegania przepis\u00f3w i rejestrowania transakcji w ci\u0105gu ustawowych 30 dni b\u0119d\u0105 zach\u0119ca\u0142y kierowc\u00f3w kary finansowe: od 200 do nawet 1000 z\u0142. O tym, ile trzeba b\u0119dzie zap\u0142aci\u0107, zdecyduje urz\u0119dnik w ka\u017cdym przypadku ", ". Wp\u0142yw na wysoko\u015b\u0107 kary b\u0119dzie mia\u0142 m.in. czas, jaki up\u0142yn\u0105\u0142 od wyznaczonego terminu oraz od tego czy to pierwsze, czy kolejne przekroczenie terminu.", "Sprzedawca samochodu powinien w ci\u0105gu 30 dni zg\u0142osi\u0107 transakcj\u0119 w wydziale komunikacji urz\u0119du w\u0142a\u015bciwego ze wzgl\u0119du na miejsce zamieszkania: starostwa powiatowego lub urz\u0119du miasta \u2013 w przypadku miast na prawach powiatu. Sprzedaj\u0105cy powinien dostarczy\u0107 umow\u0119 kupna, faktur\u0119 lub darowizn\u0119. Sprzeda\u017c musz\u0105 zg\u0142asza\u0107 nie tylko osoby fizyczne, ale tak\u017ce po\u015brednicy oraz firmy, kt\u00f3re sprzedaj\u0105 auto kolejnemu klientowi.", "Do urz\u0119du musi zg\u0142osi\u0107 si\u0119 tak\u017ce kupuj\u0105cy,", ". W przypadku braku mo\u017cliwo\u015bci rejestracji, np. ze wzgl\u0119du na brak wa\u017cnych bada\u0144 technicznych, aby unikn\u0105\u0107 p\u0142acenia kary, wystarczy jedynie zg\u0142osi\u0107 kupno samochodu.", "W ci\u0105gu 30 dni do urz\u0119du musz\u0105 zg\u0142osi\u0107 si\u0119 tak\u017ce ", ". Termin w tym przypadku liczony jest od momentu, kiedy auto przekroczy\u0142o polsk\u0105 granic\u0119. Sprowadzenie samochodu trzeba zg\u0142osi\u0107 tak\u017ce w sytuacji, gdy auto jest nast\u0119pnie sprzedawane innej osobie.", "Wprowadzenie kar, kt\u00f3re ma na celu zdyscyplinowanie kierowc\u00f3w, powinno uporz\u0105dkowa\u0107 handel pojazdami rejestrowany w Centralnej Ewidencji Pojazd\u00f3w i Kierowc\u00f3w. W po\u0142owie roku spo\u015br\u00f3d blisko 23 mln zarejestrowanych w Polsce samochod\u00f3w, ", ", czyli auta widniej\u0105ce w CEPiK-u, a de facto \u2013 nieu\u017cywane."]}
{"url": "https://www.bankier.pl/moto/morawiecki-zapowiada-pierwszenstwo-dla-pieszych-i-ograniczenie-predkosci-5927/", "title": ["Morawiecki zapowiada pierwsze\u0144stwo dla pieszych i ograniczenie pr\u0119dko\u015bci"], "lead": [], "text": ["Premier Morawiecki w niedziel\u0119 na b\u0142oniach Stadionu Narodowego w Warszawie wzi\u0105\u0142 udzia\u0142 w akcji edukacyjnej #DobryKierowca.", "Szef rz\u0105du powiedzia\u0142 na briefingu, \u017ce pod wzgl\u0119dem bezpiecze\u0144stwa na drogach \u201ejeste\u015bmy na ostrym zakr\u0119cie\u201d. \u201eMusimy wprowadzi\u0107 nowe regu\u0142y, procedury i zasady, kt\u00f3re zdecydowanie ogranicz\u0105 \u015bmiertelno\u015b\u0107 na drogach i zwi\u0119ksz\u0105 mo\u017cliwo\u015b\u0107 jazdy bezpiecznej\u201d \u2013 podkre\u015bli\u0142.", "Doda\u0142, \u017ce Polska jest dzisiaj niestety w samym ogonie UE, je\u015bli chodzi o bezpiecze\u0144stwo na drogach. \u201eGinie w ostatnich latach \u015brednio oko\u0142o 3 tys. os\u00f3b na polskich drogach. I jest to liczba w przeliczeniu na liczb\u0119 przejechanych kilometr\u00f3w jedna z najwy\u017cszych w Europie\u201d \u2013 zaznaczy\u0142 Mateusz Morawiecki.", "Premier zapowiedzia\u0142 \u2013 opr\u00f3cz obowi\u0105zuj\u0105cych ju\u017c obowi\u0105zku jazdy \u201ena suwak\u201d i \u201ekorytarza \u017cycia\u201d \u2013 dodatkowe zmiany w przepisach o ruchu drogowym.", "\u201eW bardzo kr\u00f3tkim tempie wprowadzamy trzy dodatkowe ograniczenia; po pierwsze jest to pierwsze\u0144stwo pieszego przed wej\u015bciem na pasy. Po drugie jest to ograniczenie do 50 km/h jazdy pojazd\u00f3w w terenie zabudowanym przez ca\u0142\u0105 dob\u0119 (\u2026). R\u00f3wnie\u017c wdra\u017camy zasad\u0119, \u017ce w sytuacji przekroczenia (pr\u0119dko\u015bci) powy\u017cej 50 km/h poza terenem zabudowanym, to r\u00f3wnie\u017c b\u0119dzie mo\u017cna odebra\u0107 prawo jazdy\u201d \u2013 poinformowa\u0142 szef rz\u0105du.", "W Polsce pr\u0119dko\u015b\u0107 dopuszczalna na obszarze zabudowanym w godzinach 23 \u2013 5 wynosi 60 km/h; mi\u0119dzy 5 a 23 jest to 50 km/h.", "Premier zapowiedzia\u0142 powo\u0142anie funduszu, kt\u00f3ry b\u0119dzie pozwala\u0142 dodatkowo zainwestowa\u0107 w infrastruktur\u0119 bezpiecze\u0144stwa drogowego, tak\u0105 jak przej\u015bcia dla pieszych, ronda i spowalniacze ruchu.", "Morawiecki zaznaczy\u0142, \u017ce czasami w przekazach medialnych widzimy \u201estraszne wypadki\u201d. \u201eWszyscy wtedy nad tym bolejemy\u201d \u2013 podkre\u015bli\u0142. Ale \u2013 jak m\u00f3wi\u0142 \u2013 \u201eza tymi wypadkami kryj\u0105 si\u0119 tragedie poszczeg\u00f3lnych os\u00f3b, z\u0142amane \u017cyciorysy, czasami kalectwo do ko\u0144ca \u017cycia\u201d.", "\u201ePirat\u00f3w na drogach trzeba wyeliminowa\u0107, wyeliminowa\u0107 skutecznie\u201d \u2013 podkre\u015bli\u0142 szef rz\u0105du. \u201eMusimy zatem doprowadzi\u0107 do zmian przepis\u00f3w ruchu drogowego w taki spos\u00f3b, \u017ceby zmniejszy\u0107 wypadki, zmniejszy\u0107 \u015bmiertelno\u015b\u0107 wypadk\u00f3w na drogach\u201d \u2013 zapowiedzia\u0142 premier Morawiecki.", "Jak wskaza\u0142, b\u0119dzie to czynione poprzez inwestycje w infrastruktur\u0119, ale tak\u017ce poprzez \u201epowielanie najlepszych wzorc\u00f3w tych pa\u0144stw Europy Zachodniej, Unii Europejskiej\u201d, kt\u00f3re \u2013 jak wskaza\u0142 \u2013 maj\u0105 znacz\u0105co ograniczan\u0105 liczb\u0119 wypadk\u00f3w, a w szczeg\u00f3lno\u015bci liczb\u0119 \u015bmiertelnych wypadk\u00f3w\u201d.", "\u201eZadbajmy o to, \u017ceby ju\u017c te \u015bwi\u0119ta najbli\u017csze, \u015bwi\u0119ta Bo\u017cego Narodzenia, by\u0142y \u015bwi\u0119tami bezpiecznymi, czego \u017cycz\u0119 wszystkim kierowcom i wszystkim pieszym, bo interes wszystkich kierowc\u00f3w, i wszystkich pieszych jest taki sam \u2013 bezpieczna jazda po polskich drogach\u201d \u2013 zaapelowa\u0142 premier.", "Obecny na briefingu kierowca rajdowy, trzykrotny rajdowy mistrz Europy Kajetan Kajetanowicz podkre\u015bli\u0142, i\u017c cieszy si\u0119, \u017ce kierowcy rajdowi s\u0105 zaanga\u017cowani w tego typu akcje. \u201eMy zdajemy sobie spraw\u0119 z konsekwencji, te\u017c jeste\u015bmy lud\u017ami, te\u017c pope\u0142niamy b\u0142\u0119dy, ale my\u015blimy o tym co zrobi\u0107, \u017ceby wyci\u0105ga\u0107 wnioski, \u017ceby by\u0142o bezpieczniej, \u017ceby\u015bmy zawsze dotarli do celu\u201d \u2013 zaznaczy\u0142.", "Inny kierowca rajdowy Jakub Przygo\u0144ski, cz\u0142onek zespo\u0142u Orlen Team, doda\u0142, \u017ce zaproponowane przez premiera zmiany pozwol\u0105 je\u017adzi\u0107 bezpieczniej. \u201eGratuluje takiego pomys\u0142u panie premierze i oby wi\u0119cej projekt\u00f3w zwi\u0105zanych z ograniczeniem i z bezpiecze\u0144stwem na drodze\u201d \u2013 podkre\u015bli\u0142.", "Premier po briefingu zwiedzi\u0142 kilka stref zwi\u0105zanych z bezpiecze\u0144stwem na drodze, a tak\u017ce zasiad\u0142 jako pasa\u017cer na prawym fotelu w samochodzie Jakuba Przygo\u0144skiego przystosowanym do tzw. driftu, czyli jazdy w kontrolowanym po\u015blizgu i odby\u0142 kr\u00f3tki przejazd. (PAP).", "autor: Edyta Ro\u015b", "ero/ kos/ dka/ itm/"]}
{"url": "https://www.bankier.pl/moto/krakow-podwyzszyl-oplaty-za-parking-5930/", "title": ["Krak\u00f3w podwy\u017cszy\u0142 op\u0142aty za parking"], "lead": ["Od poniedzia\u0142ku wzros\u0142y op\u0142aty w strefie p\u0142atnego parkowania w Krakowie. Kierowcy musz\u0105 zap\u0142aci\u0107 6, 5 lub 4 z\u0142 za godzin\u0119, w zale\u017cno\u015bci od podstrefy, w kt\u00f3rej zostawiaj\u0105 samoch\u00f3d. Op\u0142aty b\u0119d\u0105 pobierane od poniedzia\u0142ku do soboty, od godziny 10 do 20."], "text": ["Wed\u0142ug Zarz\u0105du Transportu Publicznego w Krakowie nowe stawki op\u0142at zosta\u0142y przyj\u0119te w drodze kompromisu, wypracowanego podczas sesji Rady Miasta Krakowa. Maj\u0105 one roz\u0142adowa\u0107 t\u0142ok na miejscach parkingowych, szczeg\u00f3lnie w centrum miasta i sk\u0142oni\u0107 mieszka\u0144c\u00f3w i przyjezdnych do korzystania z komunikacji zbiorowej.", "W strefie p\u0142atnego parkowania b\u0119d\u0105 obowi\u0105zywa\u0142y trzy grupy cenowe \u2013 zale\u017cnie od podstref. Op\u0142ata za parkowanie w podstrefie A (najbli\u017cej historycznego centrum) to 6 z\u0142 za godzin\u0119, w podstrefie B \u2013 5 z\u0142 i podstrefie C \u2013 4 z\u0142. Nie ma ju\u017c zr\u00f3\u017cnicowania stawek w zale\u017cno\u015bci od tego, jak d\u0142ugo pozostawimy samoch\u00f3d w strefie. Kierowcy nie zap\u0142ac\u0105 za parkowanie w niedziele i \u015bwi\u0119ta.", "Ustawione zosta\u0142y dodatkowe znaki informuj\u0105ce o wje\u017adzie do konkretnej podstrefy i o kwocie op\u0142aty. Kara za nieuiszczenie op\u0142aty wynosi 150 z\u0142 i kierowca zap\u0142aci j\u0105 tak\u017ce wtedy, gdy wykupi bilet parkingowy np. w podstrefie A a zaparkuje w innej, ta\u0144szej.", "Abonament miesi\u0119czny na post\u00f3j w podstrefie A kosztuje 500 z\u0142, w podstrefie B \u2013 400 z\u0142 i w podstrefie C \u2013 300 z\u0142, a we wszystkich trzech \u2013 750 z\u0142. Niezmieniona zosta\u0142a cena abonamentu dla mieszka\u0144c\u00f3w strefy \u2013 nadal kosztuje on 10 z\u0142 za miesi\u0105c oraz dla os\u00f3b niepe\u0142nosprawnych \u2013 2,50 z\u0142 miesi\u0119cznie.", "Przywr\u00f3cone zosta\u0142y papierowe identyfikatory dla os\u00f3b stale mieszkaj\u0105cych w danej podstrefie i p\u0142ac\u0105cych w Krakowie podatki. Identyfikatory maj\u0105 by\u0107 wk\u0142adane za szyb\u0119 samochodu. Chodzi o u\u0142atwienie kontroli prowadzonych przez patrole stra\u017cy miejskiej i policji.", "Rocznie z tytu\u0142u op\u0142at za parkowanie w strefie do bud\u017cetu miasta wp\u0142ywa ok. 55 mln z\u0142. Obecnie trudno oszacowa\u0107, jaka to b\u0119dzie kwota w przysz\u0142ym roku, bo nie wiadomo, czy do centrum miasta b\u0119dzie wje\u017cd\u017ca\u0107 po podniesieniu op\u0142at mniej kierowc\u00f3w, czy tylu co do tej pory. Szacuje si\u0119, \u017ce wp\u0142ywy te mog\u0105 wzrosn\u0105\u0107 do 72 mln z\u0142 \u2013 pieni\u0105dze te s\u0105 przeznaczone m.in. na ziele\u0144 miejsk\u0105, rozw\u00f3j infrastruktury dla pieszych i \u015bcie\u017cek rowerowych oraz na transport. (PAP)", "Autorzy: Rafa\u0142 Grzyb, Ma\u0142gorzata Wosion-Czoba"]}
{"url": "https://www.bankier.pl/moto/tesla-cybertruck-nie-wjedzie-do-europy-5933/", "title": ["Tesla Cybertruck nie wjedzie do Europy"], "lead": ["Pierwszy elektryczny pickup Tesli \u2013 Cybertruck najprawdopodobniej nie trafi do sprzeda\u017cy w Europie. Powodem jest kanciasty kszta\u0142t auta i stal, z kt\u00f3rej b\u0119dzie produkowana karoseria \u2013 informuje niemiecki \u201eDer Spiegel\u201d."], "text": ["Pierwszy elektryczny pickup Tesli \u2013 Cybertruck najprawdopodobniej nie trafi do sprzeda\u017cy w Europie. Powodem jest kanciasty kszta\u0142t auta i stal, z kt\u00f3rej b\u0119dzie produkowana karoseria \u2013 informuje niemiecki \u201eDer Spiegel\u201d.", "O potencjalnych problemach Tesli z uzyskaniem homologacji w Unii Europejskiej dla modelu Cybertruck poinformowali eksperci ds. bezpiecze\u0144stwa z niemieckiego instytutu SGS T\u00dcV Saar GmbH.", "\u2013 Zderzak oraz maska musz\u0105 poch\u0142ania\u0107 energi\u0119, aby chroni\u0107 pieszych \u2013 stwierdzi\u0142 Stefan Teller w rozmowie z \u201eDer Spiegel\u201d.", "Tymczasem karoseria Tesli Cybertruck, wed\u0142ug za\u0142o\u017ce\u0144 zastosowanych w prototypie, b\u0119dzie produkowana z wysokowytrzyma\u0142ej stali. Dodatkowo ostre kraw\u0119dzie mog\u0105 stanowi\u0107 zagro\u017cenie zw\u0142aszcza dla pieszych podczas potr\u0105cenia oraz dla innych uczestnik\u00f3w ruchu w przypadku zderzenia.", "Tesla Cybertruck to dopiero prototyp. Elektryczny pickup, kt\u00f3rego w ci\u0105gu miesi\u0105ca zam\u00f3wi\u0142o kilkadziesi\u0105t tysi\u0119cy Amerykan\u00f3w, ma trafi\u0107 do sprzeda\u017cy w Stanach Zjednoczonych w 2021 r. Zanim kanciasty pojazd, kt\u00f3ry sta\u0142 si\u0119 bohaterem wielu mem\u00f3w trafi na europejski rynek, b\u0119dzie musia\u0142 nabra\u0107 nieco bardziej tradycyjnych kszta\u0142t\u00f3w kosztem obecnych, rodem z \u201e\u0141owcy android\u00f3w\u201d."]}
{"url": "https://www.bankier.pl/moto/europejczycy-kupuja-coraz-wiecej-aut-ktore-marki-wybieraja-5950/", "title": ["Europejczycy kupuj\u0105 coraz wi\u0119cej aut. Kt\u00f3re marki wybieraj\u0105?"], "lead": ["Blisko 1,2 mln nowych aut osobowych zarejestrowano w listopadzie w Unii Europejskiej \u2013 wynika z danych ACEA. Cho\u0107 niekt\u00f3re marki zwi\u0119kszy\u0142y sprzeda\u017c o jedn\u0105 trzeci\u0105, wzrost\u00f3w nie powoduje wyj\u0105tkowy szturm na salony, ale znacznie gorsze wyniki sprzed roku spowodowane wprowadzonymi w\u00f3wczas nowymi normami emisji spalin WLTP."], "text": ["Blisko 1,2 mln nowych aut osobowych zarejestrowano w listopadzie w Unii Europejskiej \u2013 wynika z danych ACEA. Cho\u0107 niekt\u00f3re marki zwi\u0119kszy\u0142y sprzeda\u017c o jedn\u0105 trzeci\u0105, wzrost\u00f3w nie powoduje wyj\u0105tkowy szturm na salony, ale znacznie gorsze wyniki sprzed roku spowodowane wprowadzonymi w\u00f3wczas nowymi normami emisji spalin WLTP.", "W listopadzie mieszka\u0144cy pa\u0144stw Unii Europejskiej zarejestrowali 1,18 mln nowych samochod\u00f3w, o 4,9 proc. wi\u0119cej ni\u017c w rok temu. Tradycyjnie, najwi\u0119cej nowych aut pojawi\u0142o si\u0119 w Niemczech \u2013 299 tys. (wzrost r/r o 9,7 proc.). W tym samym czasie o 25 proc. wzros\u0142a sprzeda\u017c aut na W\u0119grzech.", "Cho\u0107 odnotowane w skali roku wzrosty powinny robi\u0107 wra\u017cenie, zdaniem ekspert\u00f3w z Instytutu Bada\u0144 Rynku Motoryzacyjnego Samar, s\u0105 one pochodn\u0105 znacznie s\u0142abszych wynik\u00f3w pod koniec ubieg\u0142ego roku, a nie szczeg\u00f3lnym rozwojem rynku. W\u00f3wczas sprzeda\u017c aut by\u0142a wyj\u0105tkowo niska ze wzgl\u0119du na zamieszanie wprowadzone przez nowe normy emisji spalin WLTP.", "Jak przypominaj\u0105, jesieni\u0105 ubieg\u0142ego roku, jeszcze zanim zacz\u0119\u0142y obowi\u0105zywa\u0107 procedury WLTP, Europejczycy masowo kupowali auta nap\u0119dzaj\u0105c rynek. Z kolei po wej\u015bciu w \u017cycie nowych przepis\u00f3w nast\u0105pi\u0142o tzw. zassanie rynku, a nawet problemy z dost\u0119pno\u015bci\u0105 niekt\u00f3rych modeli, co prze\u0142o\u017cy\u0142o si\u0119 na znacz\u0105ce spadki sprzeda\u017cy pod koniec 2018 r.", "W listopadzie 2019 r. mo\u017cna by\u0142o jednak znale\u017a\u0107 pa\u0144stwa, w kt\u00f3rych sprzeda\u017c by\u0142a ni\u017csza ni\u017c przed rokiem. Taka sytuacja mia\u0142a miejsce m.in. na S\u0142owacji i w Rumunii. Dla por\u00f3wnania, Polacy w ubieg\u0142ym miesi\u0105cu zarejestrowali nieco ponad 45 tys. aut osobowych \u2013 o 4,9 proc. wi\u0119cej ni\u017c w listopadzie 2018 r.", "W\u015br\u00f3d Europejczyk\u00f3w niezmiennie najwi\u0119ksz\u0105 popularno\u015bci\u0105 ciesz\u0105 si\u0119 auta produkowane przez Volkswagena. W listopadzie w UE zarejestrowano ponad 145 tys. samochod\u00f3w tej marki \u2013 o 9,7 proc. wi\u0119cej ni\u017c w listopadzie 2018 r. To prawie takie sam wynik jak dw\u00f3ch kolejnych marek na podium \u2013 Renault \u2013 78 tys. (wzrost r/r o 12 proc.) i Peugeota \u2013 blisko 74 tys. (spadek r/r o 0,2 proc.).", "Najpopularniejsze marki aut w Unii Europejskiej \u2013 listopad 2019", "\u0179r\u00f3d\u0142o: Bankier.pl na podstawie danych ACEA", "Tu\u017c za podium uplasowa\u0142 si\u0119 Mercedes (73 tys. egzemplarzy). Skoda, kt\u00f3ra od wielu miesi\u0119cy regularnie sprzedaje najwi\u0119cej aut w Polsce, w Europie w listopadzie uplasowa\u0142a si\u0119 dopiero na si\u00f3dmym miejscu z blisko 59 tys. sprzedanych egzemplarzy, czyli wynikiem o 1,2 proc. gorszym ni\u017c w listopadzie 2018 r.", "Najwi\u0119kszy wzrost sprzeda\u017cy w relacji do listopada 2018 r. zanotowa\u0142o Audi, kt\u00f3re w ubieg\u0142ym rejestrowano ponad 51 tys. razy (wzrost o 38,3 proc.). Na przeciwleg\u0142ym biegunie znalaz\u0142 si\u0119 Opel z niemal identycznym wynikiem (50\u00a0996 egzemplarzy), ale znacz\u0105co odmienn\u0105 tendencj\u0105 (spadek r/r o 21,5 proc.).", "Patrz\u0105c na liczb\u0119 sprzedanych samochod\u00f3w od pocz\u0105tku roku do ko\u0144ca listopada, stawce tak\u017ce przewodzi Volkswagen (1,59 mln egzemplarzy). Jest to jednak o 0,6 proc. gorszy wynik ni\u017c w ubieg\u0142ym roku. Blisko milion aut sprzeda\u0142y tak\u017ce Renault (954 tys.) i Peugeot (893 tys.), kt\u00f3re tak\u017ce osi\u0105gn\u0119\u0142y gorsze wyniki ni\u017c w ubieg\u0142ym roku \u2013 odpowiednio o 5,5 i 1,4 proc.", "Ca\u0142a bran\u017ca motoryzacyjna w pierwszych jedenastu miesi\u0105cach 2019 r. osi\u0105gn\u0119\u0142a o 0,3 proc. gorszy wynik ni\u017c w analogicznym okresie ubieg\u0142ego roku."]}
{"url": "https://www.bankier.pl/moto/na-drogach-trwa-akcja-predkosc-5963/", "title": ["Na drogach trwa akcja \u201ePr\u0119dko\u015b\u0107\u201d"], "lead": ["W pi\u0105tek na polskich drogach odbywa si\u0119 policyjna akcja \u201ePr\u0119dko\u015b\u0107\u201d, podczas kt\u00f3rej policjanci kontroluj\u0105 kierowc\u00f3w g\u0142\u00f3wnie pod k\u0105tem przekraczania dopuszczalnej pr\u0119dko\u015bci. Jak jednak zapowiada KGP, funkcjonariusze b\u0119d\u0105 zwraca\u0107 uwag\u0119 na ka\u017cde zachowanie niezgodne z prawem."], "text": ["Policyjna akcja \u201ePr\u0119dko\u015b\u0107\u201d trwa od godz. 6. W tym czasie na drogach w ca\u0142ej Polsce kontrole b\u0119dzie prowadzi\u0107 ponad 5 tys. policjant\u00f3w ruchu drogowego, kt\u00f3rzy b\u0119d\u0105 mieli do dyspozycji radiowozy oznakowane i nieoznakowane, wyposa\u017cone w wideorejestratory i r\u0119czne mierniki pr\u0119dko\u015bci.", "Policja ostrzega, \u017ce cho\u0107 jej dzia\u0142ania s\u0105 wymierzone w kierowc\u00f3w, kt\u00f3rzy przekraczaj\u0105 pr\u0119dko\u015b\u0107, to patrole b\u0119d\u0105 zwraca\u0142y uwag\u0119 na ka\u017cde zachowanie niezgodne z prawem, m.in. b\u0119d\u0105 kontrolowa\u0142y stan trze\u017awo\u015bci i stosowanie si\u0119 do obowi\u0105zku zapinania pas\u00f3w bezpiecze\u0144stwa.", "Jak informuje KGP, w 2019 roku kierowcy \u2013 g\u0142\u00f3wnie samochod\u00f3w osobowych \u2013 spowodowali ponad 25 tys. wypadk\u00f3w drogowych, w wyniku kt\u00f3rych zgin\u0119\u0142o 2087 os\u00f3b, a ponad 30 tys. zosta\u0142o rannych. \u201eMimo tego, \u017ce g\u0142\u00f3wn\u0105 przyczyn\u0105 powstawania wypadk\u00f3w by\u0142o nieust\u0105pienie pierwsze\u0144stwa przejazdu, to najbardziej \u015bmierciono\u015bn\u0105 przyczyn\u0105 pozostaje, niezmiennie od lat, niedostosowanie pr\u0119dko\u015bci do warunk\u00f3w ruchu\u201d \u2013 zaznacza policja.", "Z danych policji wynika, \u017ce nadmierna pr\u0119dko\u015b\u0107 doprowadzi\u0142a do \u015bmierci 726 os\u00f3b. \u201eCo istotne, jest ona gro\u017ana nie tylko dla kieruj\u0105cych i ich pasa\u017cer\u00f3w, ale r\u00f3wnie\u017c dla pieszych. W przypadku potr\u0105ce\u0144 pieszych nawet nieznaczne przekroczenie dopuszczalnej pr\u0119dko\u015bci zmniejsza szanse prze\u017cycia cz\u0142owieka\u201d \u2013 przestrzega policja.", "autor: Marcin Chomiuk"]}
{"url": "https://www.bankier.pl/moto/pytania-o-jazde-na-suwak-i-korytarze-zycia-w-testach-na-prawo-jazdy-5966/", "title": ["Pytania o \u201ejazd\u0119 na suwak\u201d i korytarze \u017cycia w testach na prawo jazdy"], "lead": ["Po trzech miesi\u0105cach od wprowadzenia obowi\u0105zku \u201ejazdy na suwak\u201d i korytarzy \u017cycia w pytaniach egzaminacyjnych dla kandydat\u00f3w na kierowc\u00f3w pojawi\u0105 si\u0119 pytania dotycz\u0105ce \u201ejazdy na suwak\u201d i korytarzy \u017cycia \u2013 poinformowa\u0142 w pi\u0105tek wiceszef resortu infrastruktury Rafa\u0142 Weber."], "text": ["Po trzech miesi\u0105cach od wprowadzenia obowi\u0105zku \u201ejazdy na suwak\u201d i korytarzy \u017cycia w pytaniach egzaminacyjnych dla kandydat\u00f3w na kierowc\u00f3w pojawi\u0105 si\u0119 pytania dotycz\u0105ce \u201ejazdy na suwak\u201d i korytarzy \u017cycia \u2013 poinformowa\u0142 w pi\u0105tek wiceszef resortu infrastruktury Rafa\u0142 Weber.", "O aktualizacj\u0119 bazy pyta\u0144 wykorzystywanych podczas egzamin\u00f3w na prawo jazdy w zwi\u0105zku z wprowadzeniem obowi\u0105zku tworzenia korytarzy \u017cycia oraz \u201ejazdy na suwak\u201d pytali w pi\u0105tek w Sejmie pos\u0142owie Jaros\u0142aw Gonciarz i Wojciech Szarama (PiS). Jak zaznaczy\u0142 wiceminister resortu infrastruktury Rafa\u0142 Weber dodania pyta\u0144 egzaminacyjnych dotycz\u0105cych tych dw\u00f3ch kwestii od pocz\u0105tku chcia\u0142 szef resortu Andrzej Adamczyk.", "\u201ePlanuj\u0105c sprawdzanie wiedzy kandydat\u00f3w na kierowc\u00f3w w zakresie nowo wprowadzonych przepis\u00f3w ruchu drogowego nale\u017cy mie\u0107 na wzgl\u0119dzie fakt, \u017ce wi\u0119kszo\u015b\u0107 os\u00f3b podchodz\u0105cych aktualnie do egzaminu pa\u0144stwowego na prawo jazdy ucz\u0119szcza\u0142a na zaj\u0119cia teoretyczne przed wprowadzeniem tych przepis\u00f3w, a przepisy te zosta\u0142y wprowadzone 6 grudnia br. Oznacza to, \u017ce nawet najlepiej przygotowane osoby nie mia\u0142y mo\u017cliwo\u015bci zapoznania si\u0119 z zasadami ruchu drogowego okre\u015blonymi w nowych przepisach\u201d \u2013 oceni\u0142 Weber.", "Weber podkre\u015bli\u0142, \u017ce chc\u0105c zapewni\u0107 obecnym oraz przysz\u0142ym kandydatom na kierowc\u00f3w czas na to, by zapoznali si\u0119 z nowymi przepisami, resort podj\u0105\u0142 decyzj\u0119 o tym, aby pytania egzaminacyjne w zakresie \u201ejazdy na suwak\u201d i korytarzy \u017cycia wprowadzi\u0107 po trzech miesi\u0105cach funkcjonowania przepis\u00f3w.", "\u201eBezapelacyjnie b\u0119dziemy chcieli, \u017ceby kierowcy si\u0119 do tych przepis\u00f3w stosowali i tym samym zwi\u0119kszali bezpiecze\u0144stwo w ruchu drogowym\u201d \u2013 zapowiedzia\u0142 Weber.", "6 grudnia wesz\u0142a w \u017cycie nowelizacja Prawa o ruchu drogowym, kt\u00f3ra wprowadza obowi\u0105zek tworzenia tzw. korytarzy \u017cycia \u2013 samochody jad\u0105ce w korku na s\u0105siaduj\u0105cych pasach maj\u0105 mi\u0119dzy sob\u0105 utworzy\u0107 przestrze\u0144 pozwalaj\u0105c\u0105 na przejazd samochod\u00f3w ratowniczych. Nowe przepisy maj\u0105 zapewni\u0107 kr\u00f3tszy czas przejazdu s\u0142u\u017cb ratowniczych do poszkodowanych.", "Nowela wprowadza r\u00f3wnie\u017c obowi\u0105zek jazdy \u201ena suwak\u201d \u2013 co ma doprowadzi\u0107 do zmniejszenia kork\u00f3w i poprawy bezpiecze\u0144stwa w przypadku wykonywania manewru zmiany pasa ruchu, kiedy na jezdni z co najmniej dwoma pasami w jednym kierunku, jeden z nich si\u0119 ko\u0144czy.(PAP)", "autor: Marcin Chomiuk", "mchom/ skr/"]}
{"url": "https://www.bankier.pl/moto/polski-rynek-moto-idzie-na-rekord-przybylo-pol-miliona-nowych-osobowek-5820/", "title": ["Polski rynek moto idzie na rekord. Przyby\u0142o p\u00f3\u0142 miliona nowych osob\u00f3wek"], "lead": ["Najprawdopodobniej ju\u017c miesi\u0105c przed ko\u0144cem poznali\u015bmy najpopularniejszy samoch\u00f3d 2019 r. w Polsce. Ko\u0144cz\u0105cy si\u0119 rok b\u0119dzie tak\u017ce rekordowym pod wzgl\u0119dem liczby zarejestrowanych nowych aut. Wyniki mog\u0142yby by\u0107 jednak ni\u017csze, gdyby uwzgl\u0119dni\u0107 w nich tzw. reeksport."], "text": ["Najprawdopodobniej ju\u017c miesi\u0105c przed ko\u0144cem poznali\u015bmy najpopularniejszy samoch\u00f3d 2019 r. w Polsce. Ko\u0144cz\u0105cy si\u0119 rok b\u0119dzie tak\u017ce rekordowym pod wzgl\u0119dem liczby zarejestrowanych nowych aut. Wyniki mog\u0142yby by\u0107 jednak ni\u017csze, gdyby uwzgl\u0119dni\u0107 w nich tzw. reeksport.", "Liczba kupionych przez Polak\u00f3w nowych aut osobowych w tym roku przekroczy\u0142a p\u00f3\u0142 miliona ju\u017c w listopadzie. Barier\u0119 uda\u0142o si\u0119 pokona\u0107 miesi\u0105c wcze\u015bniej ni\u017c przed rokiem. Od pocz\u0105tku roku w bazie CEPiK zarejestrowano ju\u017c 503\u00a0099 nowych osob\u00f3wek \u2013 o 3,4 proc. wi\u0119cej ni\u017c w analogicznym okresie ubieg\u0142ego roku. Nominalnie wzrost wyni\u00f3s\u0142 16\u00a0600 pojazd\u00f3w. Razem z samochodami dostawczymi o masie do 3,5 t zarejestrowano ju\u017c 565\u00a0394 pojazdy.", "Ponad dwie trzecie (70 proc.) nowych aut w listopadzie zarejestrowa\u0142y firmy \u2013 32\u00a0115 egzemplarzy. By\u0142o ich o 6,5 proc. mniej ni\u017c w pa\u017adzierniku i o 2 proc. wi\u0119cej ni\u017c przed rokiem.", "Zdecydowana poprawa liczby kupionych aut w relacji do pa\u017adziernika nast\u0105pi\u0142a natomiast w\u015br\u00f3d klient\u00f3w indywidualnych, kt\u00f3rzy w listopadzie zarejestrowali 13\u00a0260 nowe samochody osobowe \u2013 o 5,7 proc. wi\u0119cej ni\u017c w pa\u017adzierniku i o 12,7 proc. wi\u0119cej ni\u017c w listopadzie 2018 r. i to bior\u0105c pod uwag\u0119, \u017ce tegoroczny listopad by\u0142 odpowiednio o cztery i dwa dni robocze kr\u00f3tszy.", "Jak jednak zauwa\u017caj\u0105 eksperci z Instytutu Bada\u0144 Rynku Motoryzacyjnego Samar, wyniki osi\u0105gane przez polski rynek motoryzacyjny mog\u0142yby by\u0107 ni\u017csze, gdyby wzi\u0105\u0107 pod uwag\u0119 tzw. reeksport. W\u00f3wczas, aby urealni\u0107 statystyki dotycz\u0105ce aut je\u017cd\u017c\u0105cych po polskich drogach, nale\u017ca\u0142oby odliczy\u0107 auta kupowane w Polsce przez firmy z zagranicy i cho\u0107 rejestrowane w bazie CEPiK, to je\u017cd\u017c\u0105ce poza naszym krajem. Wed\u0142ug szacunk\u00f3w IBRM Samar w listopadzie by\u0142o to ok. 3650 sztuk aut osobowych i dostawczych o masie do 3,5 t, a wi\u0119c 7,2 proc. ca\u0142ego rynku.", "Najpopularniejszym autem w listopadzie z wynikiem 1807 egzemplarzy okaza\u0142a si\u0119 toyota corolla. Model rodem z Japonii wyprzedzi\u0142 dwie skody \u2013 octavi\u0119 (1591 egzemplarzy) i fabi\u0119 (1439 egzemplarzy). Wszystkie trzy modele zaliczy\u0142y jednak znaczny spadek sprzeda\u017cy w por\u00f3wnaniu z pa\u017adziernikiem. Odpowiednio o 22,3 proc., 19,5 proc. i 8,5 proc.", "W liczbie powy\u017cej 1000 sztuk rozesz\u0142y si\u0119 w polskich salonach tak\u017ce opel astra (1355 egzemplarzy), toyota yaris (1273 egzemplarze) oraz dacia duster (1086 egzemplarzy).", "Najwi\u0119kszy wzrost sprzeda\u017cy w stosunku do pa\u017adziernika, o 68,9 proc., odnotowa\u0142o renault clio (809 egzemplarzy). Spo\u015br\u00f3d dwudziestu najpopularniejszych modeli loty najmocniej obni\u017cy\u0142a mazda cx-3, kt\u00f3ra rozesz\u0142a si\u0119 w 637 egzemplarzach. By\u0142 to wynik o 27,2 proc. gorszy wzgl\u0119dem pa\u017adziernika.", "Cho\u0107 to toyota corolla \u015bwi\u0119ci triumfy w ostatnich miesi\u0105cach, palm\u0119 pierwsze\u0144stwa w 2019 r. dzier\u017cy skoda octavia i trudno przypuszcza\u0107, aby czeski model nie zosta\u0142 najpopularniejszym autem tego roku w Polsce. Od stycznia Skoda sprzeda\u0142a w naszym kraju 18\u00a0596 egzemplarzy. W dalszym ci\u0105gu ma wi\u0119c szans\u0119 na zbli\u017cenie si\u0119 do ubieg\u0142orocznego wyniku i przekroczenie bariery 20 tys.", "Druga w zestawieniu toyota corolla w ci\u0105gu jedenastu miesi\u0119cy osi\u0105gn\u0119\u0142a 17\u00a0634 egzemplarza, a trzecia skoda fabia \u2013 16\u00a0021. Polacy w tym czasie ch\u0119tnie kupowali tak\u017ce daci\u0119 duster (14\u00a0294), opla astr\u0119 (13\u00a0009), toyot\u0119 yaris (12\u00a0355) oraz volkswagena golfa (12\u00a0005).", "Podobnie jak miesi\u0105c wcze\u015bniej, tak i w listopadzie najpopularniejszym modelem w\u015br\u00f3d polskich klient\u00f3w indywidualnych zosta\u0142a toyota yaris (789 egzemplarzy). Japo\u0144ski model powi\u0119kszy\u0142 swoj\u0105 przewag\u0119 nad drug\u0105 w zestawieniu daci\u0105 duster (570 egzemplarzy). Polacy w listopadzie ch\u0119tnie si\u0119gali tak\u017ce po fiata tipo (533 egzemplarze), kt\u00f3ry na podium awansowa\u0142 z si\u00f3dmego miejsca zajmowanego w pa\u017adzierniku, spychaj\u0105c z niego toyot\u0119 coroll\u0119.", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 listopad 2019", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego na podstawie CEPiK; opracowanie: Bankier.pl", "Najwi\u0119kszym wzrostem liczby sprzedanych egzemplarzy w relacji do pa\u017adziernika mog\u0142a cieszy\u0107 si\u0119 Skoda, a dotyczy\u0142 on modelu kamiq (98,2 proc.), kt\u00f3ry rozszed\u0142 si\u0119 w 224 egzemplarzach. Podobnie jak w przypadku ca\u0142ego rynku, tak i w grupie klient\u00f3w indywidualnych najwi\u0119kszy spadek sprzeda\u017cy dotkn\u0105\u0142 mazdy cx-3 (-27,9 proc.), kt\u00f3r\u0105 kupi\u0142o 186 os\u00f3b.", "Bezapelacyjnie najpopularniejszym autem w\u015br\u00f3d przeci\u0119tnego Kowalskiego w 2019 r. zostanie dacia duster, kt\u00f3r\u0105 od pocz\u0105tku roku kupi\u0142o 8682 os\u00f3b. Model nale\u017c\u0105cy do koncernu Renault o blisko 2,5 tys. egzemplarzy wyprzedza toyot\u0119 yaris (6196).", "Popularno\u015b\u0107 toyoty corolli nap\u0119dzaj\u0105 zw\u0142aszcza firmy, kt\u00f3re w listopadzie zarejestrowa\u0142y 1342 egzemplarze tego modelu. Do jej wyniku w ubieg\u0142ym miesi\u0105cu zbli\u017cy\u0142a si\u0119 skoda octavia (1295 egzemplarzy). Podobnie jak w pa\u017adzierniku, na trzecim miejscu uplasowa\u0142 si\u0119 opel astra (1223 egzemplarze).", "Rejestracje nowych samochod\u00f3w osobowych na firmy, ranking modeli \u2013 listopad 2019", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego na podstawie CEPiK; opracowanie: Bankier.pl", "Jedynie astra spo\u015br\u00f3d trzech najpopularniejszych modeli rejestrowanych na REGON zwi\u0119kszy\u0142a sprzeda\u017c w stosunku do pa\u017adziernika \u2013 o 8,9 proc. Sprzeda\u017c corolli i octavii w\u015br\u00f3d firm spad\u0142a w tym czasie odpowiednio o 26,9 proc. i 18,5 proc.", "Najwi\u0119kszy spadek liczby zarejestrowanych aut w tym segmencie, o 29 proc., zanotowa\u0142a skoda yaris (484 egzemplarzy). Na przeciwnym biegunie z wynikiem 575 egzemplarzy i wynikiem o 91 proc. wy\u017cszym ni\u017c w pa\u017adzierniku znalaz\u0142o si\u0119 renault clio.", "Utrzymuj\u0105ca si\u0119 na r\u00f3wnym poziomie przez ca\u0142y rok sprzeda\u017c pozwala skodzie octavii na tytu\u0142 najpopularniejszego modelu rejestrowanego na REGON w 2019 r. Nie zmieni\u0105 tego zapewne wyniki grudniowe. Od pocz\u0105tku roku do ko\u0144ca listopada octavi\u0119 rejestrowano 15\u00a0101 razy, a drug\u0105 na li\u015bcie toyot\u0119 coroll\u0119 12\u00a0783 razy. 10 tys. rejestracji przekroczy\u0142a jeszcze skoda fabia (11\u00a0003), opel astra (10\u00a0844) oraz volkswagen golf (10\u00a0507).", "Od pocz\u0105tku roku firmy zarejestrowa\u0142y w Polsce ju\u017c ponad 354 tys. samochod\u00f3w osobowych i dostawczych o masie do 3,5 t. To przesz\u0142o 70 proc. rynku."]}
{"url": "https://www.bankier.pl/moto/polska-unijnym-liderem-przewozow-ale-5833/", "title": ["Polska unijnym liderem przewoz\u00f3w, ale\u2026"], "lead": ["Polska ma najwi\u0119ksz\u0105 w Unii Europejskiej flot\u0119 ci\u0119\u017car\u00f3wek i autobus\u00f3w, ale po kraju ci\u0105gle je\u017adzi du\u017co staroci \u2013 czytamy w poniedzia\u0142kowym wydaniu \u201eRzeczpospolitej\u201d."], "text": ["Dziennik, powo\u0142uj\u0105c si\u0119 na raport \u201eVehicles in use \u2013 Europe 2019\u201d stowarzyszenia europejskich producent\u00f3w pojazd\u00f3w ACEA, poda\u0142, \u017ce w naszym kraju zarejestrowana jest najwi\u0119ksza w Unii, licz\u0105ca ponad 1,1 mln, flota ci\u0119\u017car\u00f3wek.", "\u201eW liczbie autobus\u00f3w te\u017c jeste\u015bmy liderem: na pocz\u0105tku 2019 r. by\u0142o ich 119,5 tys., prawie jedna sz\u00f3sta parku autobusowego w UE. Z kolei liczb\u0105 aut dostawczych 2,65 mln tylko nieznacznie mamy ust\u0119powa\u0107 Niemcom (2,72 mln)\u201d \u2013 pisze \u201eRz\u201d.", "Wed\u0142ug gazety nie mo\u017cemy si\u0119 chwali\u0107 stanem technicznym aut osobowych. \u201e\u015aredni wiek si\u0119ga 14 lat, gdy w UE jest o trzy lata ni\u017cszy\u201d \u2013 czytamy w dzienniku.", "W rozmowie z \u201eRz\u201d Aleksander Kierecki z firmy analitycznej JMK powiedzia\u0142, \u017ce kondycja pojazd\u00f3w w Polsce to stary problem.", "\u201eCi\u0119\u017car\u00f3wki nieopuszczaj\u0105ce naszych granic s\u0105 mocno wys\u0142u\u017cone. A gdy nowe autobusy maj\u0105 przewo\u017anicy mi\u0119dzynarodowi oraz miejscy, dzi\u0119ki dotacjom z UE, to na liniach lokalnych kursuj\u0105 starocie\u201d \u2013 powiedzia\u0142 Kierecki, cytowany przez \u201eRzeczpospolit\u0105\u201d.", "mm/ joz/"]}
{"url": "https://www.bankier.pl/moto/coraz-wiecej-tesli-na-polskich-drogach-mamy-nowe-dane-5841/", "title": ["Coraz wi\u0119cej tesli na polskich drogach. Mamy nowe dane"], "lead": ["Ro\u015bnie liczba tesli rejestrowanych w Polsce. Cho\u0107 sama liczba tych aut na polskich drogach nie mo\u017ce robi\u0107 wra\u017cenia, o tyle znacz\u0105cy jest ju\u017c wzrost sprzeda\u017cy. W rekordowych pod tym wzgl\u0119dem wrze\u015bniu i pa\u017adzierniku pojawi\u0142o si\u0119 ich niespe\u0142na 50 \u2013 dowiedzia\u0142a si\u0119 redakcja Bankier.pl."], "text": ["Ro\u015bnie liczba tesli rejestrowanych w Polsce. Cho\u0107 sama liczba tych aut na polskich drogach nie mo\u017ce robi\u0107 wra\u017cenia, o tyle znacz\u0105cy jest ju\u017c wzrost sprzeda\u017cy. W rekordowych pod tym wzgl\u0119dem wrze\u015bniu i pa\u017adzierniku pojawi\u0142o si\u0119 ich niespe\u0142na 50 \u2013 dowiedzia\u0142a si\u0119 redakcja Bankier.pl.", "Wzrost liczby rejestracji tesli mo\u017cna zauwa\u017cy\u0107 zw\u0142aszcza we wrze\u015bniu. W\u00f3wczas Polacy zarejestrowali 25 modeli. Najwi\u0119ksz\u0105 popularno\u015bci\u0105 cieszy\u0142 si\u0119 model s (13 egzemplarzy). Na polskich drogach pojawi\u0142o si\u0119 tak\u017ce 7 egzemplarzy modelu 3 oraz 5 sztuk modelu x \u2013 wynika z danych Bankier.pl udost\u0119pnionych przez ministerstwo infrastruktury. Dla por\u00f3wnania, wrzesie\u0144 by\u0142 najs\u0142abszym tegorocznym miesi\u0105cem dla bran\u017cy moto w Polsce.", "Rejestracje Tesli w Polsce w 2019 r.", "\u0179r\u00f3d\u0142o: Bankier.pl na podstawie danych CEPiK (stan na 30.11.2019)", "Podobny wynik w przypadku polskich klient\u00f3w uda\u0142o si\u0119 Tesli osi\u0105gn\u0105\u0107 tak\u017ce w pa\u017adzierniku. W\u00f3wczas Polacy zarejestrowali 23 samochody tej marki. W\u00f3wczas zacz\u0105\u0142 przewa\u017ca\u0107 jednak modeli 3, kt\u00f3ry zarejestrowano 12 razy. W bazie pojawi\u0142o si\u0119 tak\u017ce 6 sztuk modelu s oraz 5 egzemplarzy modelu x.", "Wzrost sprzeda\u017cy tesli zbieg\u0142 si\u0119 w czasie z uruchomieniem polskiego konfiguratora na stronie producenta, poprzez kt\u00f3ry mo\u017cna zamawia\u0107 auta oraz oficjalnego serwisu w Warszawie. O tym, jak prze\u0142o\u017cy si\u0119 to jednak na liczb\u0119 nowych tesli na polskich drogach \u015bwiadczy\u0107 b\u0119d\u0105 rejestracje w przysz\u0142ym roku. W\u00f3wczas bowiem auta zam\u00f3wione przez polski konfigurator b\u0119dzie mo\u017cna odbiera\u0107.", "Jak wynika z danych CEPiK, w ci\u0105gu czterech miesi\u0119cy, od pocz\u0105tku sierpnia do ko\u0144ca listopada Polacy zarejestrowali 76 modeli \u2013 \u015brednio 19 na miesi\u0105c. Dla por\u00f3wnania, od pocz\u0105tku roku do ko\u0144ca lipca, na polskich drogach pojawi\u0142o si\u0119 107 aut tej marki \u2013 \u015brednia 15,3 na miesi\u0105c. \u015arednia miesi\u0119czna sprzeda\u017c wzros\u0142a wi\u0119c o 24,3 proc.", "Rejestracje Tesli w poszczeg\u00f3lnych wojew\u00f3dztwach (stycze\u0144 \u2013 listopad 2019)", "\u0179r\u00f3d\u0142o: Bankier.pl na podstawie danych CEPiK", "W tym samym okresie miesi\u0119czna sprzeda\u017c aut osobowych w Polsce spad\u0142a o 6,1 proc., a aut w pe\u0142ni elektrycznych o 2,2 proc.", "Wzrost sprzeda\u017cy tesli zapewni\u0142 zw\u0142aszcza model 3, kt\u00f3ry w ci\u0105gu czterech miesi\u0119cy (od pocz\u0105tku sierpnia do ko\u0144ca listopada) zarejestrowano 35 razy.", "W przypadku poszczeg\u00f3lnych wojew\u00f3dztw sprzeda\u017c najmocniej wzros\u0142a w woj. zachodniopomorskim, gdzie do ko\u0144ca listopada zarejestrowano 18 samochod\u00f3w tej marki, z czego a\u017c 15 to egzemplarze modelu 3. (43 proc. wszystkich rejestracji tego modelu). We wspomnianym okresie przynajmniej jedn\u0105 tesl\u0119 zarejestrowano w ka\u017cdym wojew\u00f3dztwie \u2013 tak\u017ce w opolskim, gdzie od pocz\u0105tku roku do ko\u0144ca lipca nie pojawi\u0142a si\u0119 \u017cadna.", "11 nowych tesli od sierpnia do grudnia pojawi\u0142o si\u0119 w woj. mazowieckim, w woj. pomorskim by\u0142o ich 7 a w woj. \u015bl\u0105skim 6. Spory spadek sprzeda\u017cy Tesla zaliczy\u0142a z kolei na Dolnym \u015al\u0105sku. W ci\u0105gu pierwszych siedmiu miesi\u0119cy 2019 r. tablice rejestracyjne wydano 7 autom, z kolei od sierpnia do grudnia w bazie CEPiK pojawi\u0142a si\u0119 tylko jedna tesla.", "Najta\u0144sza tesla 3 zosta\u0142a wyceniona na 40\u00a0380 euro, co przy obecnym kursie r\u00f3wna si\u0119 wydatkowi ok.172 tys. z\u0142, a po doliczeniu 23-procentowego VAT-u nawet 212 tys. z\u0142. Tyle zap\u0142acimy za wersj\u0119 podstawow\u0105. Polscy klienci b\u0119d\u0105 mogli r\u00f3wnie\u017c kupi\u0107 dro\u017csz\u0105 wersj\u0119 Long Range z nap\u0119dem na cztery ko\u0142a i bardziej pojemn\u0105 bateri\u0105 zapewniaj\u0105c\u0105 wi\u0119kszy zasi\u0119g. Zosta\u0142a ona wyceniona przez producenta na 49 080 euro (ok. 258 tys. z\u0142 z VAT) oraz Performance kosztuj\u0105cy 53\u00a0780 euro (ok. 282,5 tys. z\u0142 z VAT).", "W ofercie polskiego konfiguratora jest tak\u017ce model x, kt\u00f3ry kosztuje 78\u00a0580 euro (ok. 413 tys. z\u0142 z VAT) oraz model x wyceniony na 73\u00a0480 euro (ok. 386 tys. z\u0142 z VAT).", "Za ka\u017cdy z modeli trzeba b\u0119dzie wp\u0142aci\u0107 1 tys. euro (ok. 4300 z\u0142) zaliczki.", "Od sierpnia w Warszawie dzia\u0142a tak\u017ce oficjalny serwis Tesli. Wcze\u015bniej kupuj\u0105cy \u201eelektryki\u201d tej marki musieli je\u017adzi\u0107 na naprawy a\u017c do Berlina. Tesla wci\u0105\u017c nie ma jednak w Polsce swojego salonu. Auto zam\u00f3wione przez polski konfigurator trzeba b\u0119dzie odebra\u0107 w fabryce w holenderskim Tilburgu. Jak deklaruje producent, odbiory b\u0119d\u0105 odbywa\u0142y si\u0119 na pocz\u0105tku przysz\u0142ego roku."]}
{"url": "https://www.bankier.pl/moto/jak-ubiegac-sie-o-doplaty-do-elektrykow-warunki-dokumenty-kwoty-5853/", "title": ["Jak ubiega\u0107 si\u0119 o dop\u0142aty do elektryk\u00f3w? Warunki, dokumenty, kwoty"], "lead": ["Najprawdopodobniej w \u015brod\u0119, 11 grudnia, og\u0142oszony zostanie nab\u00f3r wniosk\u00f3w na dofinansowanie aut elektrycznych. Sprawdzili\u015bmy, jak b\u0119d\u0105 wygl\u0105da\u0142y procedury, jakie dokumenty nale\u017cy przygotowa\u0107, jakie auta obejmie dofinansowanie, kiedy mo\u017cna je kupi\u0107 i na jakie kwoty mo\u017cna liczy\u0107."], "text": []}
{"url": "https://www.bankier.pl/moto/piesi-z-pierwszenstwem-jeszcze-przed-pasami-jest-projekt-ustawy-5865/", "title": ["Piesi z pierwsze\u0144stwem jeszcze przed pasami. Jest projekt ustawy"], "lead": ["Pierwsze\u0144stwo dla pieszych jeszcze przed wej\u015bciem na przej\u015bcie ma zacz\u0105\u0107 obowi\u0105zywa\u0107 1 stycznia 2021 r. \u2013 wynika z projektu ustawy \u2013 donosi \u201e", "Auto \u015awiat", "\u201d."], "text": ["Pierwsze\u0144stwo dla pieszych jeszcze przed wej\u015bciem na przej\u015bcie ma zacz\u0105\u0107 obowi\u0105zywa\u0107 1 stycznia 2021 r. \u2013 wynika z projektu ustawy \u2013 donosi \u201e", "\u201d.", "Wprowadzenie bezwzgl\u0119dnego pierwsze\u0144stwa dla pieszych premier Mateusz Morawiecki zapowiedzia\u0142 ", ". Wszystko wskazuje na to, \u017ce na zmiany w przepisach b\u0119dziemy musieli poczeka\u0107 jeszcze rok.", "Pos\u0142owie kilka dni temu rozpocz\u0119li prac\u0119 nad projektem ustawy. Je\u015bli zostanie on przeg\u0142osowany, kierowcy od 1 stycznia 2021 r. b\u0119d\u0105 musieli zatrzymywa\u0107 si\u0119 przed pasami i przepuszcza\u0107 pieszych nawet w\u00f3wczas, gdy ci b\u0119d\u0105 stali przed przej\u015bciem.", "Nowe przepisy b\u0119d\u0105 mia\u0142y uszczeg\u00f3\u0142owi\u0107, czym jest ust\u0105pienie pierwsze\u0144stwa pieszym. Jak czytamy w projekcie ustawy: \u201eust\u0105pienie pierwsze\u0144stwa \u2013 powstrzymanie si\u0119 od ruchu, je\u017celi ruch m\u00f3g\u0142by zmusi\u0107 innego kieruj\u0105cego do zmiany kierunku lub pasa ruchu albo istotnej zmiany pr\u0119dko\u015bci, a pieszego \u2013 do zatrzymania si\u0119, zwolnienia lub przyspieszenia kroku lub \u2013 w przypadku oczekiwania na mo\u017cliwo\u015b\u0107 wej\u015bcia na przej\u015bcie dla pieszych \u2013 powstrzymania si\u0119 od wej\u015bcia na nie\u201d.", "Piesi b\u0119d\u0105 mieli pierwsze\u0144stwo wej\u015bcia na jezdni\u0119 w\u00f3wczas, gdy odpowiednio to zasygnalizuj\u0105. W my\u015bl przepis\u00f3w sygnalizacj\u0105 zamiaru wej\u015bcia na pasy b\u0119dzie ju\u017c stanie bezpo\u015brednio przed przej\u015bciem. W projekcie ustawy znalaz\u0142 si\u0119 jednak wyj\u0105tek. ", "Przepisy nie precyzuj\u0105 jednak, jak d\u0142ugo piesi b\u0119d\u0105 musieli sta\u0107 przed pasami i tym samym sygnalizowa\u0107 zamiar przej\u015bcia przez jezdni\u0119 ani w jakiej minimalnej odleg\u0142o\u015bci od pas\u00f3w b\u0119dzie musia\u0142 znajdowa\u0107 si\u0119 samoch\u00f3d, aby kierowca by\u0142 zobowi\u0105zany zatrzyma\u0107 si\u0119 i przepu\u015bci\u0107 pieszego."]}
{"url": "https://www.bankier.pl/moto/volvo-nie-takie-bezpieczne-13-modeli-zagrozonych-pozarem-5835/", "title": ["Volvo nie takie bezpieczne. 13 modeli zagro\u017conych po\u017carem"], "lead": ["Volvo wykry\u0142o wady w a\u017c 13 modelach. Na polskim rynku to 5,5 tys. aut, kt\u00f3re zagro\u017cone s\u0105 po\u017carem. Do naprawy musz\u0105 zg\u0142osi\u0107 si\u0119 tak\u017ce w\u0142a\u015bciciele toyot i opli \u2013 w sumie ponad 10 tys. kierowc\u00f3w."], "text": ["Volvo wykry\u0142o wady w a\u017c 13 modelach. Na polskim rynku to 5,5 tys. aut, kt\u00f3re zagro\u017cone s\u0105 po\u017carem. Do naprawy musz\u0105 zg\u0142osi\u0107 si\u0119 tak\u017ce w\u0142a\u015bciciele toyot i opli \u2013 w sumie ponad 10 tys. kierowc\u00f3w.", "Volvo wykry\u0142o usterki w a\u017c 13 modelach: v70, xc70, s80, s60, s60cc, v60, v60cc, xc60, v40, v40cc, s90, v90 oraz xc90 z roku modelowego 2014-2017 wyposa\u017conych w czterocylindrowe silniki diesla. W autach tworzywo, z kt\u00f3rego wykonany zosta\u0142 kolektor wlotowy silnika, mo\u017ce si\u0119 odkszta\u0142ci\u0107. W najgorszym przypadku istnieje prawdopodobie\u0144stwo wybuchu lokalnego po\u017caru w komorze silnika.", "Kampani\u0105 naprawcz\u0105 obj\u0119te zosta\u0142o 5497 pojazd\u00f3w.", "Sporo awarii w wyprodukowanych przez siebie samochodach do UOKiK-u zg\u0142osi\u0142a tak\u017ce Toyota. Wszystkie wady wykryto w modelu prace. Do autoryzowanych stacji obs\u0142ugi zostan\u0105 zaproszeni w\u0142a\u015bciciele 4517 pojazd\u00f3w. Kampania naprawcza dotyczy aut wyprodukowanych we Francji pomi\u0119dzy:", "Na napraw\u0119 do ASO b\u0119d\u0105 musieli zg\u0142osi\u0107 si\u0119 r\u00f3wnie\u017c w\u0142a\u015bciciele opli combo e. Na polskim rynku to 591 pojazd\u00f3w. W samochodach wyprodukowanych w Hiszpanii pomi\u0119dzy lipcem a listopadem 2019 r., w wersji bez poduszki powietrznej pasa\u017cera, mog\u0142y zosta\u0107 niew\u0142a\u015bciwie zamontowane pasy bezpiecze\u0144stwa, kt\u00f3re nie b\u0119d\u0105 w stanie utrzyma\u0107 pasa\u017cera w przypadku zderzenia o du\u017cej sile."]}
{"url": "https://www.bankier.pl/moto/gddkia-27-ofert-na-punkty-ladowania-aut-elektrycznych-przy-trzech-autostradach-5877/", "title": ["GDDKiA: 27 ofert na punkty \u0142adowania aut elektrycznych przy trzech autostradach"], "lead": ["W przetargu na zapewnienie og\u00f3lnodost\u0119pnych punkt\u00f3w \u0142adowania pojazd\u00f3w elektrycznych wp\u0142yn\u0119\u0142o 27 ofert na 25 Miejsc Obs\u0142ugi Podr\u00f3\u017cnych (MOP) przy autostradach A1, A2 i A4. Na dwa MOP-y oferty nie wp\u0142yn\u0119\u0142y \u2013 poda\u0142a w \u015brod\u0119 Generalna Dyrekcja Dr\u00f3g Krajowych i Autostrad."], "text": ["W przetargu na zapewnienie og\u00f3lnodost\u0119pnych punkt\u00f3w \u0142adowania pojazd\u00f3w elektrycznych wp\u0142yn\u0119\u0142o 27 ofert na 25 Miejsc Obs\u0142ugi Podr\u00f3\u017cnych (MOP) przy autostradach A1, A2 i A4. Na dwa MOP-y oferty nie wp\u0142yn\u0119\u0142y \u2013 poda\u0142a w \u015brod\u0119 Generalna Dyrekcja Dr\u00f3g Krajowych i Autostrad.", "Post\u0119powanie dotyczy\u0142o dzier\u017cawy fragment\u00f3w nieruchomo\u015bci przeznaczonych pod budow\u0119 og\u00f3lnodost\u0119pnych stacji \u0142adowania pojazd\u00f3w elektrycznych, pe\u0142nienie roli ich operatora oraz dostawcy us\u0142ugi \u0142adowania dla tych stacji.", "Jak informuje GDDKiA, umowy z dzier\u017cawcami mog\u0105 zosta\u0107 podpisane w pierwszym kwartale 2020 roku, a us\u0142uga ma zosta\u0107 uruchomiona w ci\u0105gu 12 miesi\u0119cy od przekazania terenu dzier\u017cawy.", "Oferty wp\u0142yn\u0119\u0142y od trzech firm: Konsorcjum: PGE Nowa Energia oraz 4Mobility, konsorcjum GreenWay Polska oraz GreenWay Infrastrukture oraz od Ekoenergetyki \u2013 Polska.", "Jak podaje GDDKiA, ocena ofert opiera\u0107 si\u0119 b\u0119dzie o zaproponowany czynsz dzier\u017cawny oraz o stosowan\u0105 przez dyrekcj\u0119 zasad\u0119 naprzemienno\u015bci lokalizacji, zgodnie z kt\u00f3r\u0105 jeden podmiot nie mo\u017ce wydzier\u017cawi\u0107 lokalizacji nast\u0119puj\u0105cych po sobie na danym odcinku autostrady.", "Post\u0119powaniem obj\u0119te by\u0142y stacje w ci\u0105gu autostrady A1 (odc. Toru\u0144-Tuszyn i odc. Pyrzowice -Gorzyczki), A2 (odc. Konin-Warszawa) oraz A4 (odc. Wroc\u0142aw-Katowice).(PAP)", "autor: \u0141ukasz Paw\u0142owski"]}
{"url": "https://www.bankier.pl/moto/od-poniedzialku-wyzsze-oplaty-za-parkowanie-w-krakowie-5879/", "title": ["Od poniedzia\u0142ku wy\u017csze op\u0142aty za parkowanie w Krakowie"], "lead": ["Od poniedzia\u0142ku wzrosn\u0105 op\u0142aty w strefie p\u0142atnego parkowania w Krakowie. Kierowcy b\u0119d\u0105 musieli zap\u0142aci\u0107 6, 5 lub 4 z\u0142 za godzin\u0119, w zale\u017cno\u015bci od podstrefy, w kt\u00f3rej zostawi\u0105 samoch\u00f3d. Op\u0142aty b\u0119d\u0105 pobierane od poniedzia\u0142ku do soboty, od godziny 10 do 20."], "text": ["Od poniedzia\u0142ku wzrosn\u0105 op\u0142aty w strefie p\u0142atnego parkowania w Krakowie. Kierowcy b\u0119d\u0105 musieli zap\u0142aci\u0107 6, 5 lub 4 z\u0142 za godzin\u0119, w zale\u017cno\u015bci od podstrefy, w kt\u00f3rej zostawi\u0105 samoch\u00f3d. Op\u0142aty b\u0119d\u0105 pobierane od poniedzia\u0142ku do soboty, od godziny 10 do 20.", "\u201eW obecnej strefie p\u0142atnego parkowania bardzo trudno jest znale\u017a\u0107 wolne miejsce. Wszyscy tego do\u015bwiadczamy, \u017ce je\u017celi ju\u017c kto\u015b przyje\u017cd\u017ca samochodem musi kr\u0105\u017cy\u0107 nawet kilkana\u015bcie minut w poszukiwaniu miejsca parkingowego. W drodze kompromisu, wypracowanego podczas sesji Rady Miasta Krakowa, przyj\u0119te zosta\u0142y nowe stawki op\u0142at, kt\u00f3re powinny pom\u00f3c w podejmowaniu decyzji, \u017ceby jednak przyjecha\u0107 innym \u015brodkiem transportu\u201d \u2013 m\u00f3wi\u0142 w \u015brod\u0119 dziennikarzom dyrektor Zarz\u0105du Transportu Publicznego w Krakowie \u0141ukasz Franek. Doda\u0142, \u017ce potrzeba oko\u0142o 4-6 miesi\u0119cy, by oceni\u0107, jak wzrost op\u0142at wp\u0142ynie na zachowania kierowc\u00f3w.", "Wy\u017csze stawki maj\u0105 wymusi\u0107 rotacj\u0119 na miejscach parkingowych. Zgodnie z uchwa\u0142\u0105 wchodz\u0105 one w \u017cycie 15 grudnia, a w praktyce od poniedzia\u0142ku 16 grudnia, kt\u00f3ry jest dniem roboczym.", "W strefie p\u0142atnego parkowania b\u0119d\u0105 obowi\u0105zywa\u0142y trzy grupy cenowe \u2013 zale\u017cnie od podstref. Op\u0142ata za parkowanie w podstrefie A (najbli\u017cej historycznego centrum) to 6 z\u0142 za godzin\u0119, w podstrefie B \u2013 5 z\u0142 i podstrefie C \u2013 4 z\u0142. Nie ma ju\u017c zr\u00f3\u017cnicowania stawek w zale\u017cno\u015bci od tego, jak d\u0142ugo pozostawimy samoch\u00f3d w strefie. Kierowcy nie zap\u0142ac\u0105 za parkowanie w niedziele i \u015bwi\u0119ta.", "Jak poinformowa\u0142 w \u015brod\u0119 dyrektor \u0141ukasz Franek, ustawione zosta\u0142y dodatkowe znaki informuj\u0105ce o wje\u017adzie do konkretnej podstrefy i o kwocie op\u0142aty. Dyrektor apelowa\u0142 o to, by zw\u0142aszcza u\u017cytkownicy aplikacji mobilnych sprawdzali, do jakiej podstrefy wjechali, poniewa\u017c kara za nieuiszczenie op\u0142aty wynosi 150 z\u0142 i kierowca zap\u0142aci j\u0105 tak\u017ce wtedy, gdy wykupi bilet parkingowy np. w podstrefie A a zaparkuje w innej, ta\u0144szej.", "Abonament miesi\u0119czny na post\u00f3j w podstrefie A ma kosztowa\u0107 500 z\u0142, w podstrefie B \u2013 400 z\u0142 i w podstrefie C \u2013 300 z\u0142, a we wszystkich trzech \u2013 750 z\u0142. Niezmieniona zosta\u0142a cena abonamentu dla mieszka\u0144c\u00f3w strefy \u2013 nadal b\u0119dzie on kosztowa\u0142 10 z\u0142 za miesi\u0105c oraz dla os\u00f3b niepe\u0142nosprawnych \u2013 2,50 z\u0142 miesi\u0119cznie.", "Przywr\u00f3cone zostan\u0105 papierowe identyfikatory dla os\u00f3b stale mieszkaj\u0105cych w danej podstrefie i p\u0142ac\u0105cych w Krakowie podatki. Identyfikatory maj\u0105 by\u0107 wk\u0142adane za szyb\u0119 samochodu. Chodzi o u\u0142atwienie kontroli prowadzonych przez patrole stra\u017cy miejskiej i policji.", "Rocznie z tytu\u0142u op\u0142at za parkowanie w strefie do bud\u017cetu miasta wp\u0142ywa ok. 55 mln z\u0142. Obecnie trudno oszacowa\u0107, jaka to b\u0119dzie kwota w przysz\u0142ym roku, bo nie wiadomo, czy do centrum miasta b\u0119dzie wje\u017cd\u017ca\u0107 po podniesieniu op\u0142at mniej kierowc\u00f3w czy tylu, co do tej pory. Szacuje si\u0119, \u017ce wp\u0142ywy te mog\u0105 wzrosn\u0105\u0107 do 72 mln z\u0142 \u2013 pieni\u0105dze te s\u0105 przeznaczone m.in. na ziele\u0144 miejsk\u0105, rozw\u00f3j infrastruktury dla pieszych i \u015bcie\u017cek rowerowych oraz na transport.(PAP)", "autor: Ma\u0142gorzata Wosion-Czoba"]}
{"url": "https://www.bankier.pl/moto/zamieszanie-z-jazda-na-suwak-5886/", "title": ["Zamieszanie z jazd\u0105 na suwak"], "lead": ["Resort infrastruktury, prawnicy i policjanci sprzeczaj\u0105 si\u0119 o to, kt\u00f3ry kierowca ma pierwsze\u0144stwo podczas jazdy na suwak \u2013 pisze czwartkowa \u201eRzeczpospolita\u201d."], "text": ["Gazeta zauwa\u017ca, \u017ce przepisy dotycz\u0105ce jazdy na suwak obowi\u0105zuj\u0105 od 6 grudnia i ju\u017c wywo\u0142uj\u0105 w\u0105tpliwo\u015bci. \u201eMia\u0142y roz\u0142adowa\u0107 korki, ale mog\u0105 je zwi\u0119kszy\u0107. Szczeg\u00f3lnie tam, gdzie z dw\u00f3ch lub trzech pas\u00f3w robi si\u0119 jeden\u201d \u2013 podkre\u015bla dziennik.", "Kierowca, kt\u00f3ry jest na zanikaj\u0105cym pasie, ma pierwsze\u0144stwo przed tym, kt\u00f3ry znajduje si\u0119 na tzw. pasie g\u0142\u00f3wnym \u2013 tak twierdzi Ministerstwo Infrastruktury \u2013 donosi \u201eRz\u201d. Jednocze\u015bnie przytacza opini\u0119 prawnik\u00f3w: jazda na suwak nie daje pierwsze\u0144stwa.", "Jeszcze innego zdania jest policja. \u201eJazda na suwak wymaga spe\u0142nienia pewnych warunk\u00f3w\u201d \u2013 m\u00f3wi \u201eRz\u201d Rados\u0142aw Kobry\u015b z Komendy G\u0142\u00f3wnej Policji. \u201ePo pierwsze, na drodze musi by\u0107 korek lub spowolnienie ruchu. Po drugie, wszystkie pasy musz\u0105 by\u0107 zape\u0142nione. Po trzecie, kierowca zje\u017cd\u017caj\u0105cy na pas g\u0142\u00f3wny musi podjecha\u0107 do samego ko\u0144ca pasa, kt\u00f3ry si\u0119 ko\u0144czy. Drog\u00f3wk\u0119 czeka wi\u0119c du\u017co pracy, bo kierowc\u00f3w, kt\u00f3rzy uwa\u017caj\u0105, \u017ce to oni maj\u0105 pierwsze\u0144stwo, nie brakuje\u201d \u2013 podaje dziennik.", "Przytacza te\u017c opini\u0119 ekspert\u00f3w. \u201eTo teraz si\u0119 zacznie wolnoamerykanka. Jestem pewny, \u017ce b\u0119dzie to dla drogowych cwaniak\u00f3w doskona\u0142y spos\u00f3b na omini\u0119cie kork\u00f3w\u201d \u2013 uwa\u017ca Andrzej \u0141ukasik z Polskiego Towarzystwa Kierowc\u00f3w. jego zdaniem, przy kulturze jazdy, jaka obowi\u0105zuje w Polsce, nale\u017ca\u0142oby si\u0119 postara\u0107 o szerok\u0105 akcj\u0119 edukacyjn\u0105 w tej sprawie, inaczej b\u0119dzie du\u017co wi\u0119cej kolizji i st\u0142uczek, nie wspominaj\u0105c o zwyk\u0142ych wymuszeniach pierwsze\u0144stwa.", "Jak pisze \u201eRz\u201d, policja jednak uspokaja. \u201eKieruj\u0105cy zmieniaj\u0105cy pas ruchu w sytuacji jazdy na suwak nie zostaje zwolniony z obowi\u0105zku zachowania szczeg\u00f3lnej ostro\u017cno\u015bci\u201d \u2013 przypomina Kobry\u015b.", "Za niestosowanie jazdy na suwak grozi od 20 z\u0142 do 500 z\u0142 mandatu.(PAP)", "autor: Krzysztof Kowalczyk"]}
{"url": "https://www.bankier.pl/moto/28-proc-polakow-rozwaza-zakup-auta-elektrycznego-w-ciagu-najblizszych-trzech-lat-5891/", "title": ["28 proc. Polak\u00f3w rozwa\u017ca zakup auta elektrycznego w ci\u0105gu najbli\u017cszych trzech lat"], "lead": ["28 proc. Polak\u00f3w rozwa\u017ca zakup samochodu elektrycznego w ci\u0105gu najbli\u017cszych trzech lat; 76 proc. z nich uzale\u017cni decyzj\u0119 o zakupie od otrzymania dop\u0142aty \u2013 wynika z Barometru Nowej Mobilno\u015bci 2019/2020 Polskiego Stowarzyszenia Paliw Alternatywnych."], "text": ["Jak wynika z badania Polskiego Stowarzyszenia Paliw Alternatywnych (PSPA), 28 proc. respondent\u00f3w planuj\u0105cych zakup nowego samochodu w okresie najbli\u017cszych trzech lat realnie rozwa\u017cy zakup pojazdu zero- lub niskoemisyjnego. W 2018 r. by\u0142o ich 17 proc., a w 2017 r. jedynie 12 proc. \u2013 wskazano.", "Wed\u0142ug PSPA spada popularno\u015b\u0107 diesla, kt\u00f3rego zakup rozwa\u017ca tyle samo badanych, co pojazdu elektrycznego (28 proc.) \u2013 rok temu silnik wysokopr\u0119\u017cny w swoim poje\u017adzie rozwa\u017ca\u0142o 35 proc. badanych\u201d \u2013 podano.", "Dyrektor zarz\u0105dzaj\u0105cy PSPA Maciej Mazur wskazuje, \u017ce najwi\u0119ksz\u0105 barier\u0105 rozwoju elektromobilno\u015bci w Polsce pozostaj\u0105 ceny pojazd\u00f3w elektrycznych, kt\u00f3re dla 59 proc. badanych s\u0105 zdecydowanie za wysokie.", "Tymczasem 66 proc. respondent\u00f3w uznaje korzy\u015bci wynikaj\u0105ce z ta\u0144szej eksploatacji EV, lepszych parametr\u00f3w u\u017cytkowych, a tak\u017ce kwestii zwi\u0105zanych z ochron\u0105 \u015brodowiska za wystarczaj\u0105ce, by samoch\u00f3d elektryczny by\u0142 dro\u017cszy od konwencjonalnego, ale nie wi\u0119cej ni\u017c o 20-40 proc. Przedzia\u0142 kosztowy za jaki wi\u0119kszo\u015b\u0107 respondent\u00f3w (61 proc.) zdecydowa\u0142aby si\u0119 kupi\u0107 samoch\u00f3d elektryczny, wynosi 50-150 tys. z\u0142.", "W raporcie czytamy, \u017ce zdaniem ankietowanych ceny katalogowe samochod\u00f3w elektrycznych oferowanych w polskich salonach, w zale\u017cno\u015bci od modelu, s\u0105 od 26 do 38 proc. za wysokie.", "Z badania PSPA wynika, \u017ce dop\u0142aty do zakupu s\u0105 czynnikiem, kt\u00f3ry zmotywowa\u0142by wi\u0119kszo\u015b\u0107 potencjalnych nabywc\u00f3w do inwestycji w samoch\u00f3d elektryczny. Na ich kluczowe znaczenie przy podejmowaniu decyzji zakupowych wskaza\u0142o a\u017c 76 proc. respondent\u00f3w. Z korzy\u015bci pozafinansowych najwi\u0119ksz\u0105 popularno\u015bci\u0105 ciesz\u0105 si\u0119 darmowe parkowanie w p\u0142atnych strefach i mo\u017cliwo\u015b\u0107 korzystania z buspas\u00f3w.", "W ramach badania zebrano \u0142\u0105cznie 1534 ankiety. Partnerami strategicznymi \u201eBarometru Nowej Mobilno\u015bci 2019/2020\u201d s\u0105 firmy ING Bank \u015al\u0105ski oraz Nissan, za\u015b partnerem merytorycznym \u2013 Szko\u0142a G\u0142\u00f3wna Handlowa w Warszawie.", "Polskie Stowarzyszenie Paliw Alternatywnych (PSPA) to najwi\u0119ksza w Polsce organizacja bran\u017cowa, zajmuj\u0105c\u0105 si\u0119 kreowaniem rynku elektromobilno\u015bci i paliw alternatywnych. Organizacja zrzesza ponad 60 przedsi\u0119biorstw z ca\u0142ego \u0142a\u0144cucha warto\u015bci w elektromobilno\u015bci: producent\u00f3w pojazd\u00f3w i infrastruktury, operator\u00f3w us\u0142ug \u0142adowania, koncerny paliwowe i energetyczne, instytucje finansowe, firmy transportowe, dostawc\u00f3w nowoczesnych technologii oraz pozosta\u0142e podmioty i instytucje aktywne w obszarze zr\u00f3wnowa\u017conego transportu(PAP)", "autorka: Longina Grzeg\u00f3rska-Szpyt", "lgs/ je/"]}
{"url": "https://www.bankier.pl/moto/w-daimlerze-elektryki-pochlona-10-tys-miejsc-pracy-5751/", "title": ["W Daimlerze \u201eelektryki\u201d poch\u0142on\u0105 10 tys. miejsc pracy"], "lead": ["Inwestycje w auta elektryczne ci\u0105gn\u0105 za sob\u0105 kolejne redukcje etat\u00f3w. Tym razem Daimler zapowiedzia\u0142, \u017ce w ci\u0105gu kolejnych 3 lat zmniejszy zatrudnienie na \u015bwiecie o co najmniej 10 tys. miejsc pracy \u2013 ", "donosi Reuters", "."], "text": ["Inwestycje w auta elektryczne ci\u0105gn\u0105 za sob\u0105 kolejne redukcje etat\u00f3w. Tym razem Daimler zapowiedzia\u0142, \u017ce w ci\u0105gu kolejnych 3 lat zmniejszy zatrudnienie na \u015bwiecie o co najmniej 10 tys. miejsc pracy \u2013 ", ".", "Daimler idzie w \u015blady swojej konkurencji i szuka oszcz\u0119dno\u015bci, aby m\u00f3c zainwestowa\u0107 w auta elektryczne. W o\u015bwiadczeniu sp\u00f3\u0142ka powiedzia\u0142a, \u017ce przemys\u0142 motoryzacyjny jest w trakcie najwi\u0119kszej transformacji w swojej historii.", "Problemy bran\u017cy moto wi\u0105\u017c\u0105 si\u0119 z potrzeb\u0105 inwestowania w nowe technologie, w tym w samochody autonomiczne. Jednocze\u015bnie popyt w Chinach spada, a wojna handlowa nie pomaga odbi\u0107 si\u0119 bran\u017cy motoryzacyjnej.", "W\u0142a\u015bciciel Mercedes-Benz osi\u0105gn\u0105\u0142 w ostatnim czasie porozumienie ze zwi\u0105zkami zawodowymi w Niemczech, kt\u00f3re zak\u0142ada 3 proc. redukcj\u0119 si\u0142\u0119 roboczej. W ugodzie zawarto zapisy dotycz\u0105ce program\u00f3w cz\u0119\u015bciowych emerytur i odpraw. Dodatkowo firma zapowiedzia\u0142a 10 proc. redukcj\u0119 stanowisk kierowniczych na \u015bwiecie.", "Niedawno pisali\u015bmy o ", ", kt\u00f3ry zamierza zwolni\u0107 9525 os\u00f3b w Niemczech do 2025 roku."]}
{"url": "https://www.bankier.pl/moto/polacy-kochaja-inne-auta-niz-europejczycy-5748/", "title": ["Polacy kochaj\u0105 inne auta ni\u017c Europejczycy"], "lead": ["Volkswagen golf by\u0142 bezapelacyjnie najch\u0119tniej kupowanym autem przez Europejczyk\u00f3w w pa\u017adzierniku. Najpopularniejsze auta w Polsce \u2013 skoda octavia, toyota corolla i dacia duster \u2013 w Europie nie znajduj\u0105 takiego uznania. Na popularno\u015bci zyskuj\u0105 za to SUV-y \u2013 wynika z raportu JATO Dynamics opublikowanego przez ", "Instytut Bada\u0144 Rynku Motoryzacyjnego Samar", "."], "text": ["Volkswagen golf by\u0142 bezapelacyjnie najch\u0119tniej kupowanym autem przez Europejczyk\u00f3w w pa\u017adzierniku. Najpopularniejsze auta w Polsce \u2013 skoda octavia, toyota corolla i dacia duster \u2013 w Europie nie znajduj\u0105 takiego uznania. Na popularno\u015bci zyskuj\u0105 za to SUV-y \u2013 wynika z raportu JATO Dynamics opublikowanego przez ", ".", "W pa\u017adzierniku volkswagen golf osi\u0105gn\u0105\u0142 wynik 34\u00a0362 sprzedanych egzemplarzy \u2013 o 6,4 proc. wi\u0119cej ni\u017c przed rokiem. W pokonanym polu zostawi\u0142 m.in. renault clio (19\u00a0576 egzemplarzy) i swojego mniejszego brata \u2013 volkswagena polo (19\u00a0225 egzemplarzy). Oba te modele zaliczy\u0142y spadek sprzeda\u017cy w por\u00f3wnaniu z pa\u017adziernikiem ubieg\u0142ego roku.", "Rejestracje nowych samochod\u00f3w osobowych w Europie \u2013 pa\u017adziernik 2019", "\u0179r\u00f3d\u0142o: Raport JATO Dynamics", "Gdy por\u00f3wnamy ranking najpopularniejszych modeli aut w Europie i Polsce, nie spos\u00f3b nie zauwa\u017cy\u0107 r\u00f3\u017cnicy w preferencjach klient\u00f3w. ", ", w Europie uplasowa\u0142a si\u0119 dopiero na 10. miejscu. W pa\u017adzierniku Europejczycy zarejestrowali 17\u00a0608 nowych egzemplarzy tego modelu (spadek o 2,5 proc. r/r).", "Drugi najpopularniejszy w Polsce model, kt\u00f3ry zyska\u0142 na popularno\u015bci zw\u0142aszcza w ostatnich miesi\u0105cach \u2013 toyota corolla, w\u015br\u00f3d europejskich klient\u00f3w uplasowa\u0142a si\u0119 w pa\u017adzierniku dopiero na 17. miejscu (15\u00a0038 egzemplarzy).", "Kiepski wynik na europejskim rynku motoryzacyjnym w pa\u017adzierniku zanotowa\u0142 tak\u017ce wielomiesi\u0119czny lider w\u015br\u00f3d polskich klient\u00f3w instytucjonalnych \u2013 dacia duster, kt\u00f3r\u0105 w pa\u017adzierniku kupiono 15\u00a0993 razy (15. miejsce).", "Na europejskiej li\u015bcie znalaz\u0142o si\u0119 tak\u017ce osiem modeli, kt\u00f3re w tym roku w Polsce nie plasuj\u0105 si\u0119 w pierwszej dwudziestce \u2013 volkswagen polo, ford fiesta, renault captur, peugeot 208, citroen c3, volkswagen t-roc, mercedes klasy a i peugeot 3008.", "W Europie na popularno\u015bci coraz mocniej zyskuj\u0105 SUV-y. Wed\u0142ug raportu JATO Dynamics, w pa\u017adzierniku Europejczycy kupili 484\u00a0400 nowych aut z tego segmentu \u2013 o 22 proc. wi\u0119cej ni\u017c w rok wcze\u015bniej. Osi\u0105gni\u0119ty wynik oznacza, \u017ce udzia\u0142 SUV-\u00f3w w rynku nowych aut przekroczy\u0142 40 proc."]}
{"url": "https://www.bankier.pl/moto/bialo-bordowa-syrena-toma-hanksa-niemal-gotowa-5761/", "title": ["Bia\u0142o-bordowa syrena Toma Hanksa niemal gotowa"], "lead": [], "text": ["Auto zostanie zlicytowane prawdopodobnie w kwietniu lub maju przysz\u0142ego roku podczas balu charytatywnego organizowanego przez fundacj\u0119 Jask\u00f3lskiej \u201eNie wypada nie pomaga\u0107\u201d. \u201eS\u0105 ju\u017c zainteresowani, dlatego chcieli\u015bmy je pokaza\u0107 ju\u017c dzi\u015b\u201d \u2013 powiedzia\u0142a.", "Jak doda\u0142a, doch\u00f3d z balu i licytacji trafi do bielskiego szpitala pediatrycznego. \u201eWspieramy t\u0119 plac\u00f3wk\u0119 i tamtejszy oddzia\u0142 psychiatrii dzieci\u0119cej. Mamy zaplanowan\u0105 d\u0142ugofalow\u0105 profilaktyk\u0119. (\u2026) Chcieliby\u015bmy stworzy\u0107 og\u00f3lnopolsk\u0105 kampani\u0119 dotycz\u0105c\u0105 zdrowia psychicznego dzieci. Powinni\u015bmy krzycze\u0107! Brakuje oddzia\u0142\u00f3w w szpitalach, brakuje lekarzy, psycholog\u00f3w\u201d \u2013 m\u00f3wi\u0142a Jask\u00f3lska.", "Syrenka 105 zosta\u0142a wyprodukowana w 1980 r. Samochodem wpierw zaj\u0119li si\u0119 mechanicy z BB Oldtime Garage. \u201eW pierwszym rz\u0119dzie +poprawili\u015bmy fabryk\u0119+, je\u015bli chodzi o dopasowanie element\u00f3w i wyko\u0144czenie. Teraz jest tak, jak powinno by\u0107, gdy auto opuszcza zak\u0142ad, a nie tak, jak by\u0142o w istocie. Silnik jest oryginalny. Ma 40 koni. Pojemno\u015b\u0107 842 cm sze\u015bc. Zosta\u0142 ca\u0142kowicie odnowiony. Rozkr\u0119cili\u015bmy go do ostatniej \u015brubki i z\u0142o\u017cyli\u015bmy z powrotem, u\u017cywaj\u0105c oryginalnych, nieu\u017cywanych cz\u0119\u015bci zamiennych\u201d \u2013 wyja\u015bni\u0142 Daniel Kasprzyk.", "Wi\u0119cej k\u0142opot\u00f3w sprawi\u0142a karoseria. \u201ePocz\u0105tkowo wygl\u0105da\u0142a na fajn\u0105. Po zdj\u0119ciu lakieru nie wygl\u0105da\u0142o to ju\u017c tak dobrze. Na prace blacharskie po\u015bwi\u0119cili\u015bmy oko\u0142o 600 godzin. Ca\u0142a renowacja zaj\u0119\u0142a dziewi\u0119ciu osobom oko\u0142o tysi\u0105ca godzin\u201d \u2013 doda\u0142 Kasprzyk. Jask\u00f3lska zaznaczy\u0142a, \u017ce kolory przypominaj\u0105 teraz polsk\u0105 flag\u0119.", "Pierwotnie bia\u0142y samoch\u00f3d jest teraz bia\u0142o-bordowy. \u201eBordowy lakier jest typowo metaliczny. Bia\u0142y po\u0142o\u017cyli\u015bmy w normalny spos\u00f3b, a p\u00f3\u017aniej jeszcze lakier bezbarwny, w kt\u00f3rym s\u0105 drobinki szk\u0142a. Powoduj\u0105, \u017ce pod s\u0142o\u0144cem si\u0119 mieni\u201d \u2013 poinformowa\u0142 Daniel Kasprzyk.", "Syrenka trafi teraz do pracowni braci Collins\u00f3w, kt\u00f3rzy zajmuj\u0105 si\u0119 tuningiem aut. \u201eNasz\u0105 rol\u0105 jest do\u0142o\u017cy\u0107 do auta odrobin\u0119 osobowo\u015bci, indywidualno\u015bci, ma\u0142ego serduszka. Mamy na to ju\u017c sw\u00f3j plan. Chcemy pokaza\u0107 Toma Hanksa na przestrzeni lat, poczynaj\u0105c od VHS przez inne no\u015bniki, na kt\u00f3rych teraz mo\u017cna obejrze\u0107 jego filmy. To bardzo trudny projekt. Prace potrwaj\u0105 kilka miesi\u0119cy\u201d \u2013 zapowiedzia\u0142 Rafa\u0142 Collins.", "Jak poinformowa\u0142a Jask\u00f3lska, restaurowana syrena by\u0142a ju\u017c raz licytowana \u2013 w aukcji Wielkiej Orkiestry \u015awi\u0105tecznej Pomocy. W\u0142a\u015bciciel, by\u0142y rajdowiec Zbigniew Baram, ofiarowa\u0142 j\u0105 fundacji Jask\u00f3lskiej, by przynios\u0142a kolejny doch\u00f3d na cele dobroczynne.", "Syrena to rodzina polskich aut osobowych i dostawczych. Produkowa\u0142a je Fabryka Samochod\u00f3w Osobowych na \u017beraniu w Warszawie w latach 1957-1972, a p\u00f3\u017aniej bielska Fabryka Samochod\u00f3w Ma\u0142olitra\u017cowych do 1983 r. Og\u00f3\u0142em z ta\u015bm monta\u017cowych zjecha\u0142o ponad 520 tys. tych aut.", "Przygoda Hanksa z polsk\u0105 motoryzacj\u0105 rozpocz\u0119\u0142a si\u0119 trzy lata temu. Aktor opublikowa\u0142 w internecie zdj\u0119cie wykonane, gdy otwiera\u0142 drzwi sfatygowanego fiata 126. \u201eI\u2019m so excited about my new car!! (Jestem taki podekscytowany moim nowym autem)\u201d \u2013 podpisa\u0142 je.", "Na pomys\u0142 sprezentowania mu takiego samochodu wpad\u0142a bielszczanka Monika Jask\u00f3lska. Podzieli\u0142a si\u0119 pomys\u0142em na Facebooku. Zacz\u0119\u0142a si\u0119 zbi\u00f3rka pieni\u0119dzy. Jask\u00f3lska zaproponowa\u0142a, by pieni\u0105dze, kt\u00f3re zostan\u0105 po zakupie samochodu, zasili\u0142y konto bielskiego szpitala pediatrycznego. Odzew bielszczan by\u0142 entuzjastyczny. Zainteresowa\u0142a si\u0119 tym prasa.", "O akcji dowiedzia\u0142 si\u0119 Hanks. W mailu do Jask\u00f3lskiej przyzna\u0142, \u017ce nieco \u017cartowa\u0142 z samochodu, ale doda\u0142, i\u017c bardzo mu si\u0119 on podoba. Zaprosi\u0142 bielszczank\u0119 do Stan\u00f3w Zjednoczonych i zadeklarowa\u0142, \u017ce wesprze bielski szpital pediatryczny.", "Znaleziono odpowiedniego fiacika. By\u0142 turkusowy, ale po gruntownym remoncie sta\u0142 si\u0119 bia\u0142y. We wn\u0119trzu pojawi\u0142y si\u0119 drobne elementy nawi\u0105zuj\u0105ce do Bielska-Bia\u0142ej oraz klawisze z maszyny do pisania, kt\u00f3rych Hanks jest pasjonatem. Bielszczanka przekaza\u0142a aktorowi auto w Los Angeles.", "Gwiazdor zadeklarowa\u0142 potem, \u017ce kupi i sfinansuje remont syrenki, kt\u00f3ra trafi na licytacj\u0119. Doch\u00f3d zostanie przekazany na konto prowadzonej przez Jask\u00f3lsk\u0105 fundacji charytatywnej \u201eNie wypada nie pomaga\u0107\u201d.", "Tom Hanks jest drugim po Spencerze Tracym aktorem, kt\u00f3remu uda\u0142o si\u0119 zdoby\u0107 dwa razy z rz\u0119du statuetk\u0119 Oscara \u2013 za role w filmach \u201eFiladelfia\u201d i \u201eForrest Gump\u201d. Popularno\u015b\u0107 przynios\u0142y mu te\u017c role w obrazach \u201eSzeregowiec Ryan\u201d, \u201eCast Away: Poza \u015bwiatem\u201d, \u201eMasz wiadomo\u015b\u0107\u201d, \u201eKod da Vinci\u201d i \u201eBezsenno\u015b\u0107 w Seatle\u201d.(PAP)", "autor: Marek Szafra\u0144ski", "szf/ wus/"]}
{"url": "https://www.bankier.pl/moto/awaria-za-awaria-bmw-i-spolka-wzywaja-do-serwisow-5760/", "title": ["Awaria za awari\u0105. BMW i sp\u00f3\u0142ka wzywaj\u0105 do serwis\u00f3w"], "lead": ["W\u0142a\u015bciciele ponad 5 tys. samochod\u00f3w musz\u0105 zg\u0142osi\u0107 si\u0119 do naprawy. Najwi\u0119cej, ponad 3 tys. wadliwych aut do UOKiK zg\u0142osi\u0142o BMW. Do wymiany s\u0105 mocowania fotelik\u00f3w dzieci\u0119cych, spojler\u00f3w, a tak\u017ce pasy bezpiecze\u0144stwa."], "text": ["W\u0142a\u015bciciele ponad 5 tys. samochod\u00f3w musz\u0105 zg\u0142osi\u0107 si\u0119 do naprawy. Najwi\u0119cej, ponad 3 tys. wadliwych aut do UOKiK zg\u0142osi\u0142o BMW. Do wymiany s\u0105 mocowania fotelik\u00f3w dzieci\u0119cych, spojler\u00f3w, a tak\u017ce pasy bezpiecze\u0144stwa.", "W samochodach BMW niebezpieczne okaza\u0142y si\u0119 mocowania fotelik\u00f3w dzieci\u0119cych. Wady wykryto w modelach x6 (f16) i x6m (f86), wyprodukowanych w Niemczech. Na polskim rynku to 3250 aut.", "Jak informuje producent, w przypadku u\u017cywaniu fotelik\u00f3w dzieci\u0119cych z mocowaniem isofix i dodatkowym podparciem na pod\u0142odze pojazdu, mo\u017ce doj\u015b\u0107 do p\u0119kni\u0119cia strzemi\u0105czka na skutek drga\u0144. Je\u015bli tak si\u0119 stanie, ponowne zamocowanie fotelika nie b\u0119dzie ju\u017c mo\u017cliwe.", "W\u0142a\u015bciciele wadliwych samochod\u00f3w zostan\u0105 poinformowani listownie o konieczno\u015bci wizyty w ASO.", "Uszkodzone auta do UOKiK-u zg\u0142osi\u0142 tak\u017ce Mercedes. To 911 egzemplarzy typu 213 (e-klasa). W samochodach mo\u017ce doj\u015b\u0107 do odpadni\u0119cia tylnego spojlera, co mo\u017ce skutkowa\u0107 ryzykiem zw\u0142aszcza dla innych uczestnik\u00f3w ruchu.", "Usterki b\u0119d\u0105 naprawiane w autoryzowanych stacjach obs\u0142ugi Mercedesa. Prace b\u0119d\u0105 polega\u0142y na sprawdzeniu \u015brub mocuj\u0105cych spojler i w razie potrzeby, ich skorygowania.", "Do ASO musz\u0105 zg\u0142osi\u0107 si\u0119 tak\u017ce w\u0142a\u015bciciele samochod\u00f3w marki peugeot rifter i partner oraz citroen berlingo. Na polskim rynku to 1286 pojazd\u00f3w. W felernych samochodach wadliwe okaza\u0142y si\u0119 pasy bezpiecze\u0144stwa. Pas na przednim siedzeniu mo\u017ce niewystarczaj\u0105co przytrzyma\u0107 pasa\u017cera w przypadku silnego uderzenia. W przypadku aut z trzema siedzeniami z przodu, \u015brodkowe mo\u017ce by\u0107 u\u017cywane bez \u017cadnych ogranicze\u0144.", "W\u0142a\u015bciciele wadliwych aut zostan\u0105 poinformowani listownie, aby nie korzystali z przedniego siedzenia pasa\u017cera do czasu rozpocz\u0119cia drugiego etapu kampanii naprawczej. O konieczno\u015bci zg\u0142oszenia si\u0119 do ASO w\u0142a\u015bciciele aut zostan\u0105 poinformowani osobnym listem.", "Do autoryzowanych stacji obs\u0142ugi b\u0119d\u0105 musieli zg\u0142osi\u0107 si\u0119 r\u00f3wnie\u017c w\u0142a\u015bciciele 170 mazd. To modele cx-30 dm wyprodukowanych w Japonii pomi\u0119dzy 7 lipca a 1 pa\u017adziernika 2019 r. oraz 3 bp wyprodukowanych w Japonii pomi\u0119dzy 14 czerwca a 1 pa\u017adziernika 2019 r.", "W samochodach modu\u0142 steruj\u0105cy silnikiem (PCM) mo\u017ce zapewnia\u0107 niew\u0142a\u015bciwy stosunek powietrza do paliwa. W rezultacie mieszanka mo\u017ce sta\u0107 si\u0119 uboga, co z kolei wp\u0142ynie na utrat\u0119 mocy, zapalenie si\u0119 kontrolki awarii (MIL), a w skrajnych przypadkach zga\u015bni\u0119cie silnika podczas jazdy.", "Naprawa zostanie przeprowadzona w ASO Mazdy, o czym w\u0142a\u015bciciele zostan\u0105 poinformowani listownie."]}
{"url": "https://www.bankier.pl/moto/5771-5771/", "title": ["Nowy system op\u0142at autostradowych w Czechach nie spowodowa\u0142 utrudnie\u0144"], "lead": ["Funkcjonuj\u0105cy od niedzieli w Czechach nowy elektroniczny system pobierania op\u0142at autostradowych od pojazd\u00f3w o masie ponad 3,5 tony tak\u017ce w poniedzia\u0142ek, czyli w pierwszym powszednim dniu eksploatacji, nie spowodowa\u0142 utrudnie\u0144 w ruchu drogowym."], "text": ["B\u0119d\u0105ca administratorem systemu firma CzechToll i policja obawia\u0142y si\u0119 wielokilometrowych kork\u00f3w, m.in. na trasach z Polski i S\u0142owacji.", "Na przej\u015bciu granicznym Nachod \u2013 Kudowa S\u0142one tworzy\u0142y si\u0119 na parkingu niewielkie kolejki ci\u0119\u017car\u00f3wek, kt\u00f3rych kierowcy odbierali nowe jednostki pok\u0142adowe, ale kork\u00f3w na drogach dojazdowych nie by\u0142o. Jan Birke, burmistrz pozbawionego obwodnicy miasta Nachod, wyrazi\u0142 rano zadowolenie, \u017ce nie dosz\u0142o do \u017cadnej krytycznej sytuacji komunikacyjnej. Tak\u017ce na innych przej\u015bciach granicznych mi\u0119dzy Polsk\u0105 a Czechami ruch odbywa\u0142 si\u0119 p\u0142ynnie.", "W godzinach przedpo\u0142udniowych na przej\u015bciu granicznym Lan\u017chot \u2013 Kuty, przez kt\u00f3re przebiega autostrada z Brna do Bratys\u0142awy, czas oczekiwania na otrzymanie nowego urz\u0105dzenia pok\u0142adowego wynosi\u0142 najwy\u017cej kilkadziesi\u0105t minut. Dzi\u0119ki dzia\u0142aniom policji drogowej unikni\u0119to blokowania autostrady i ruch na niej odbywa\u0142 si\u0119 normalnie. Oko\u0142o po\u0142udnia kolejka oczekuj\u0105cych ci\u0119\u017car\u00f3wek znik\u0142a.", "Jak si\u0119 wskazuje, nowe urz\u0105dzenia pok\u0142adowe instalowali na przej\u015bciach granicznych przede wszystkim mniejsi przewo\u017anicy, dysponuj\u0105cy cz\u0119sto tylko jednym pojazdem, podczas gdy du\u017ce firmy spedycyjne zadba\u0142y o to ju\u017c wcze\u015bniej.", "Konieczno\u015b\u0107 nowej rejestracji pojazd\u00f3w podlegaj\u0105cych elektronicznemu systemowi pobierania op\u0142at autostradowych wynika ze zmiany firmy administruj\u0105cej tym systemem. Od 2007 roku by\u0142a ni\u0105 austriacka firma Kapsch, ale w kwietniu 2018 roku w przetargu wybrano zamiast niej firm\u0119 CzechToll, kt\u00f3ra ma zarz\u0105dza\u0107 systemem do 2030 roku.", "Nowy system poboru op\u0142at zacz\u0105\u0142 obowi\u0105zywa\u0107 od 1 grudnia na autostradach, a 1 stycznia 2020 roku zostanie rozci\u0105gni\u0119ty na u\u017cytkowane dot\u0105d bezp\u0142atnie drogi I kategorii, kt\u00f3rych jest \u0142\u0105cznie 870 kilometr\u00f3w, co wraz z autostradami daje razem 2300 kilometr\u00f3w.", "Z Pragi Piotr G\u00f3recki"]}
{"url": "https://www.bankier.pl/moto/elektryki-w-polsce-to-promil-rynku-moto-5774/", "title": ["\u201eElektryki\u201d w Polsce to promil rynku moto"], "lead": ["W trzecim kwartale 2019 r. Polacy zarejestrowali 541 samochod\u00f3w elektrycznych \u2013 wynika z danych ACEA. Cho\u0107 to dwukrotnie wi\u0119cej ni\u017c przed rokiem liczby bezwzgl\u0119dne nie powalaj\u0105 na kolana. W Polsce ledwie 4 promile aut nap\u0119dzanych jest pr\u0105dem."], "text": ["W trzecim kwartale 2019 r. Polacy zarejestrowali 541 samochod\u00f3w elektrycznych \u2013 wynika z danych ACEA. Cho\u0107 to dwukrotnie wi\u0119cej ni\u017c przed rokiem liczby bezwzgl\u0119dne nie powalaj\u0105 na kolana. W Polsce ledwie 4 promile aut nap\u0119dzanych jest pr\u0105dem.", "Polska w trzecim kwartale straci\u0142a te\u017c pozycj\u0119 wicelidera w\u015br\u00f3d pa\u0144stw Europy \u015arodkowo-Wschodniej. Wi\u0119cej aut w okresie od lipca do pa\u017adziernika zarejestrowano na W\u0119grzech (797 samochod\u00f3w) oraz w Rumunii (543).", "Najwi\u0119cej \u201eelektryk\u00f3w\u201d rejestruj\u0105 Niemcy (26\u00a0858 sztuk w III kw. 2019), Brytyjczycy (21\u00a0001), Norwegowie (17\u00a0571). Ponad 10 tys. aut elektrycznych w trzecim kwartale 2019 r. zarejestrowali tak\u017ce Hiszpanie i Francuzi.", "Od stycznia do ko\u0144ca wrze\u015bnia w Polsce zarejestrowano w sumie 1815 aut elektrycznych. To o 85 proc. wi\u0119cej ni\u017c w analogicznym okresie ubieg\u0142ego roku. Ich \u0142\u0105czny udzia\u0142 w\u015br\u00f3d wszystkich nowych samochod\u00f3w osobowych rejestrowanych w Polsce wci\u0105\u017c nie mo\u017ce przekroczy\u0107 1 proc. i wynosi nieco powy\u017cej 4 promili (0,44 proc.). Dla por\u00f3wnania \u015brednia europejska powoli zbli\u017ca si\u0119 do 3 proc. (2,84 proc.).", "\u2013 Upowszechnienie elektromobilno\u015bci nie jest mo\u017cliwe m.in. przez wysoki koszt baterii oraz obaw\u0119 kierowc\u00f3w przed zbyt kr\u00f3tkim zasi\u0119giem i wy\u0142adowaniem si\u0119 jej w po\u0142owie drogi. Dopiero gdy te dwie bariery znikn\u0105, b\u0119dziemy \u015bwiadkami elektrycznej rewolucji na polskich szosach \u2013 zauwa\u017ca Micha\u0142 Rymczykowski, prezes Europejskiego Instytutu Miedzi.", "W po\u0142owie roku w Polsce istnia\u0142o zaledwie 785 og\u00f3lnodost\u0119pnych stacji \u0142adowania. Zgodnie z unijn\u0105 dyrektyw\u0105 w najbli\u017cszych latach ma by\u0107 ich kilkukrotnie wi\u0119cej. ", "\u2013 Kluczow\u0105 rol\u0119 odegra tutaj dost\u0119pno\u015b\u0107 surowc\u00f3w takich jak lit, kobalt i mied\u017a, od kt\u00f3rej zale\u017ce\u0107 b\u0119dzie ko\u0144cowa cena baterii, \u0142adowarek i kabli, czyli znaczna cz\u0119\u015b\u0107 kosztu pojazdu i infrastruktury \u2013 twierdzi Ramczykowski.", "Jak dodaje, niezale\u017cnie od zastosowanej technologii ok. 10 proc. masy baterii wykonane jest z miedzi.", "\u2013 Przek\u0142ada si\u0119 to na zapotrzebowanie 500 ton tego metalu na 1 GWh pojemno\u015bci. Wed\u0142ug naszych ekspertyz na produkcj\u0119 aut elektrycznych do 2050 r. roczne \u015bwiatowe zapotrzebowanie na mied\u017a wzro\u015bnie do 5,4 mln ton \u2013 wylicza Ramczykowski. \u2013 Polska jako jeden ze \u015bwiatowych lider\u00f3w w zakresie produkcji miedzi mo\u017ce odegra\u0107 szczeg\u00f3ln\u0105 rol\u0119 w rozwoju \u015bwiatowego rynku elektromobilno\u015bci \u2013 dodaje.", "Polska pozostaje jednak liderem rejestracji hybryd. Od 1 lipca do 30 wrze\u015bnia 2019 r. zarejestrowano w naszym kraju 9996 tego typu aut \u2013 o 75 proc. wi\u0119cej ni\u017c w analogicznym okresie ubieg\u0142ego roku. Wspomniani W\u0119grzy i Rumuni zarejestrowali ich w tym czasie po ok. 2,5 tys. sztuk. Polska, z blisko 10 tys. nowych hybryd w trzecim kwartale 2019 r. uplasowa\u0142a si\u0119 na sz\u00f3stym miejscu w\u015br\u00f3d pa\u0144stw Unii Europejskiej, m.in. przed Szwecj\u0105 i Finlandi\u0105."]}
{"url": "https://www.bankier.pl/moto/urzedy-zachecaja-kierowcow-do-zdrowego-trybu-zycia-5788/", "title": ["Urz\u0119dy zach\u0119caj\u0105 kierowc\u00f3w do zdrowego trybu \u017cycia"], "lead": ["G\u0142\u00f3wny Inspektorat Transportu Drogowego i G\u0142\u00f3wny Inspektorat Sanitarny rozpocz\u0119li wsp\u00f3ln\u0105 akcj\u0119 edukacyjno-informacyjn\u0105 \u201eWrzu\u0107 bieg na zdrowie\u201d. Akcja skierowana jest w szczeg\u00f3lno\u015bci do zawodowych kierowc\u00f3w, aby prowadzili zdrowy tryb \u017cycia."], "text": ["Jak poinformowa\u0142 we wtorek podczas konferencji G\u0142\u00f3wny Inspektor Transportu Drogowego Alvin Gajadhur g\u0142\u00f3wnym celem projektu \u201eWrzu\u0107 bieg na zdrowie\u201d jest zach\u0119cenie kierowc\u00f3w do zdrowego, aktywnego trybu \u017cycia. \u201eInspekcja Transportu Drogowego dba o szeroko rozumiane bezpiecze\u0144stwo na polskich drogach. Kontrolujemy stan techniczny pojazd\u00f3w, ale r\u00f3wnie\u017c sprawdzamy kondycje kierowc\u00f3w, czy s\u0105 wypocz\u0119ci, czy s\u0105 trze\u017awi. Natomiast sami kierowcy warto, \u017ceby zadbali o stan swojego zdrowia\u201d \u2013 powiedzia\u0142 szef GITD.", "Gajadhur poinformowa\u0142 te\u017c, \u017ce podczas ich wcze\u015bniejszych akcji \u201emi\u0119dzy innymi z kardiologami z Warszawskiego Uniwersytetu Medycznego okaza\u0142o si\u0119, \u017ce oko\u0142o 70 procent kierowc\u00f3w cierpi na choroby uk\u0142adu kr\u0105\u017cenia\u201d. \u201eTo niestety wynika z siedz\u0105cego trybu pracy, jedzeniu w fast foodach oraz braku ruchu\u201d \u2013 doda\u0142.", "Przypomnia\u0142 te\u017c, \u017ce kierowca zawodowy ci\u0119\u017car\u00f3wki czy autokaru musi przechodzi\u0107 badania lekarskie do 60. roku \u017cycia, co pi\u0119\u0107 lat, a powy\u017cej 60. roku \u017cycia co 30 miesi\u0119cy. \u201eWarto jednak cz\u0119\u015bciej si\u0119 bada\u0107, gdy\u017c kierowcy odpowiadaj\u0105 za bezpiecze\u0144stwo nie tylko swoje, ale jak w przypadku kierowc\u00f3w autobusu za bezpiecze\u0144stwo przewo\u017conych pasa\u017cer\u00f3w\u201d \u2013 zaapelowa\u0142 G\u0142\u00f3wny Inspektor Transportu Drogowego.", "Natomiast G\u0142\u00f3wny Inspektor Sanitarny Jaros\u0142aw Pinkas t\u0142umaczy\u0142, \u017ce bior\u0105 udzia\u0142 w tym projekcie, poniewa\u017c s\u0105 g\u0142\u00f3wn\u0105 instytucj\u0105 zajmuj\u0105c\u0105 si\u0119 zdrowiem publicznym, czyli tak\u017ce kierowcami. \u201eKierowca musi by\u0107 wypocz\u0119ty, musi umie\u0107 dokonywa\u0107 dobrych wybor\u00f3w zdrowotnych. To bardzo istotne\u201d \u2013 powiedzia\u0142 Pinkas.", "\u201eKierowca musi umie\u0107 dokona\u0107 takich wybor\u00f3w, jak co wybra\u0107 na stacji benzynowej do jedzenia, czy te\u017c w zaje\u017adzie, gdzie si\u0119 zatrzymuje. Kierowca musi te\u017c wiedzie\u0107, \u017ce po przynajmniej trzech godzinach jazdy musi wypocz\u0105\u0107, musi te\u017c zrobi\u0107 kilkana\u015bcie tysi\u0119cy krok\u00f3w w ci\u0105gu doby\u201d \u2013 przypomina\u0142 G\u0142\u00f3wny Inspektor Sanitarny.", "Ambasadork\u0105 kampanii jest tenisistka Urszula Radwa\u0144ska.", "Autor: Bart\u0142omiej Figaj"]}
{"url": "https://www.bankier.pl/moto/od-piatku-wysokie-mandaty-za-brak-jazdy-na-suwak-i-korytarza-zycia-5793/", "title": ["Od 6 grudnia wysokie mandaty za brak jazdy na \u201esuwak\u201d i korytarza \u017cycia"], "lead": ["W pi\u0105tek, 6 grudnia, na polskich drogach zacznie obowi\u0105zywa\u0107 jazda na \u201esuwak\u201d. Kierowcy b\u0119d\u0105 musieli tworzy\u0107 tak\u017ce tzw. korytarze \u017cycia. Je\u015bli tego nie zrobi\u0105, otrzymaj\u0105 nawet 500 z\u0142 mandatu."], "text": ["W pi\u0105tek, 6 grudnia, na polskich drogach zacznie obowi\u0105zywa\u0107 jazda na \u201esuwak\u201d. Kierowcy b\u0119d\u0105 musieli tworzy\u0107 tak\u017ce tzw. korytarze \u017cycia. Je\u015bli tego nie zrobi\u0105, otrzymaj\u0105 nawet 500 z\u0142 mandatu.", "D\u0142ugo wyczekiwane przez kierowc\u00f3w zmiany wejd\u0105 w \u017cycie w Miko\u0142ajki. To efekt opublikowania w Dzienniku Ustaw nowelizacji ustawy \u2013 Prawo o ruchu drogowym.", "Wprowadzone przepisy b\u0119d\u0105\u00a0u\u0142atwieniem w sytuacjach, gdy wyst\u0119puje zw\u0119\u017cenie drogi ograniczaj\u0105ce liczb\u0119 dost\u0119pnych pas\u00f3w oraz podczas wypadk\u00f3w, aby umo\u017cliwi\u0107 s\u0142u\u017cbom ratowniczym szybkie dotarcie do poszkodowanych.", "\u2013 W sytuacji zagro\u017cenia \u017cycia na drodze wa\u017cna jest ka\u017cda sekunda. Zale\u017cy nam, by kierowcy wiedzieli, jak nale\u017cy tworzy\u0107 korytarze \u017cycia, \u017ceby odpowiednie s\u0142u\u017cby mog\u0142y jak najszybciej dotrze\u0107 do poszkodowanych \u2013 m\u00f3wi minister infrastruktury, przewodnicz\u0105cy Krajowej Rady Bezpiecze\u0144stwa Ruchu Drogowego Andrzej Adamczyk.", "W my\u015bl nowych przepis\u00f3w \u201egdy nie zaistnieje mo\u017cliwo\u015b\u0107 ci\u0105g\u0142ej kontynuacji jazdy pasem ruchu na jezdni z wi\u0119cej ni\u017c jednym pasem ruchu w tym samym kierunku, jazdy z powodu wyst\u0105pienia utrudnienia na tym pasie lub zanikania tego pasa, kieruj\u0105cy pojazdem poruszaj\u0105cym si\u0119 s\u0105siednim pasem ruchu jest obowi\u0105zany, bezpo\u015brednio przed miejscem wyst\u0105pienia utrudnienia lub miejscem zanikania pasa, umo\u017cliwi\u0107 kieruj\u0105cemu pojazdem znajduj\u0105cym si\u0119 na takim pasie ruchu zmian\u0119 tego pasa na s\u0105siedni, po kt\u00f3rym istnieje mo\u017cliwo\u015b\u0107 ci\u0105g\u0142ej kontynuacji jazdy.\u00a0Manewr zmiany pasa ruchu powinien nast\u0119powa\u0107 w spos\u00f3b pojedynczy i naprzemienny\u201d \u2013 czytamy w projekcie zmian w kodeksie drogowym.", "GDDKiA", "W sytuacji, gdy zar\u00f3wno kierowca na pasie lewym, jak i prawym, nie b\u0119dzie mia\u0142 mo\u017cliwo\u015bci kontynuowania jazdy, b\u0119dzie obowi\u0105zywa\u0142a zasada \u201eprawej r\u0119ki\u201d \u2013 pierwsze\u0144stwo b\u0119dzie mia\u0142 kieruj\u0105cy pojazdem znajduj\u0105cym si\u0119 na skrajnym prawym pasie.", "W uzasadnieniu przedstawiciele ministerstwa infrastruktury t\u0142umacz\u0105, \u017ce zmiana przepis\u00f3w \u2013 o kt\u00f3r\u0105 wnioskowali sami kierowcy \u2013 powinna zmniejszy\u0107 korki i zapewni\u0107 p\u0142ynniejsz\u0105 i bezpieczniejsz\u0105 jazd\u0119.", "Wraz z obowi\u0105zkow\u0105 jazd\u0105 na \u201esuwak\u201d na drogach przed zw\u0119\u017ceniami z dw\u00f3ch pas\u00f3w do jednego pojawi\u0105 si\u0119 nowe znaki D-56.", "Kolejn\u0105, r\u00f3wnie istotn\u0105 zmian\u0105, jest wprowadzenie obowi\u0105zku ustawiania \u201ekorytarza \u017cycia\u201d, kt\u00f3ry do tej pory zale\u017ca\u0142 jedynie od dobrej woli stoj\u0105cych w korku kierowc\u00f3w. Zgodnie z dotychczasowymi zaleceniami korytarz na drogach dwupasmowych b\u0119dzie tworzony po\u015brodku, a na drogach szerszych \u2013 pomi\u0119dzy skrajnym lewym i s\u0105siaduj\u0105cym z nim \u015brodkowym pasem.", "Ministerstwo Infrastruktury", "Kierowcy znajduj\u0105cy si\u0119 na lewym pasie, aby ust\u0105pi\u0107 miejsca s\u0142u\u017cbom, b\u0119d\u0105 musieli zjecha\u0107 maksymalnie w lewo, a znajduj\u0105cy si\u0119 na pozosta\u0142ych pasach maksymalnie w prawo.", "W przypadku, gdy kierowca nie zastosuje si\u0119 do przepis\u00f3w nakazuj\u0105cych ust\u0105pienie pierwsze\u0144stwa i jazd\u0119 na \u201esuwak\u201d, policja potraktuje t\u0119 sytuacj\u0119, jako utrudnianie ruchu lub uniemo\u017cliwianie wjazdu innym pojazdom. Po stwierdzeniu wykroczenia, kierowca b\u0119dzie m\u00f3g\u0142 zosta\u0107 ukarany mandatem od 50 do 500 z\u0142.", "R\u00f3wnie wysokim mandatem \u2013 maksymalnie 500 z\u0142 \u2013 b\u0119d\u0105 mogli zosta\u0107 ukarani kierowcy, kt\u00f3rzy nie stworz\u0105\u00a0korytarza \u017cycia. Je\u015bli policjanci stwierdz\u0105, \u017ce kierowca ra\u017c\u0105co zablokowa\u0142 przejazd s\u0142u\u017cb ratunkowych, sprawa nie sko\u0144czy si\u0119 na mandacie. W\u00f3wczas policjanci skieruj\u0105 wniosek do s\u0105du, kt\u00f3ry zdecyduje o karze dla kierowcy."]}
{"url": "https://www.bankier.pl/moto/volkswagen-pozwany-przez-100-tys-wlascicieli-diesli-5806/", "title": ["Volkswagen pozwany przez 100 tys. w\u0142a\u015bcicieli diesli"], "lead": ["Kolejny pozew zbiorowy przeciwko Volkswagenowi ws. afery Dieselgate. Tym razem 100 tys. w\u0142a\u015bcicieli aut z Wielkiej Brytanii zarzuca Volkswagenowi wprowadzenie w b\u0142\u0105d ws. emisji spalin \u2013 informuje ", "agencja Bloomberga", "."], "text": ["Kolejny pozew zbiorowy przeciwko Volkswagenowi ws. afery Dieselgate. Tym razem 100 tys. w\u0142a\u015bcicieli aut z Wielkiej Brytanii zarzuca Volkswagenowi wprowadzenie w b\u0142\u0105d ws. emisji spalin \u2013 informuje ", ".", "Zdaniem pozywaj\u0105cych, koncern mia\u0142 ich wprowadzi\u0107 w b\u0142\u0105d w sprawie zgodno\u015bci kupowanych pojazd\u00f3w z europejskimi normami emisji spalin. Pozew trafi\u0142 w poniedzia\u0142ek do londy\u0144skiego s\u0105du.", "Zdaniem Toma De La Mare, adwokata autor\u00f3w pozwu zbiorowego, oprogramowanie stosowane przez VW wymusza\u0142o na samochodach z silnikami diesla po\u015bwi\u0119cania zu\u017cycia paliwa, w\u0142a\u015bciwo\u015bci jezdnych i ha\u0142asu silnika,\u00a0aby emisja spalin mie\u015bci\u0142a si\u0119 w normach.", "Jak informuje Bloomberg, prawnicy pozywaj\u0105cych klient\u00f3w Volkswagena b\u0119d\u0105 musieli przekona\u0107 s\u0119dzi\u00f3w do s\u0142uszno\u015bci wcze\u015bniejszych orzecze\u0144, wed\u0142ug kt\u00f3rych oprogramowanie koncernu by\u0142o niezgodne z europejskim prawem i fa\u0142szowa\u0142o wyniki test\u00f3w spalania. W\u00f3wczas s\u0105d b\u0119dzie m\u00f3g\u0142 orzec, czy osoby, kt\u00f3re kupi\u0142y samochody produkowane przez Volkswagena, ponios\u0142y straty.", "Jak jednak twierdzi, cytowany przez agencj\u0119 Bloomberga, rzecznik Volkswagena, klienci nie ponie\u015bli \u017cadnych strat, a prawo zabrania jedynie zmniejszania skuteczno\u015bci system\u00f3w kontroli zanieczyszcze\u0144. Jego zdaniem, oprogramowanie montowane w autach z silnikami diesla, w specyficznych warunkach wr\u0119cz zwi\u0119ksza\u0142o ich skuteczno\u015b\u0107.", "To nie pierwszy pozew zbiorowy przeciwko Volkswagenowi. ", " po pozwie prawie p\u00f3\u0142 miliona w\u0142a\u015bcicieli aut wyprodukowanych przez koncern z Wolfsburga.", "Oko\u0142o 470 tys. os\u00f3b uwa\u017ca, \u017ce ponios\u0142y straty w zwi\u0105zku ze skandalem z 2015 roku, kiedy okaza\u0142o si\u0119 w autach koncernu Volkswagen (a wi\u0119c opr\u00f3cz Volkswagen\u00f3w tak\u017ce w Audi, Seatach i Skodach) instalowano oprogramowanie, kt\u00f3re fa\u0142szowa\u0142o wyniki bada\u0144 emisji spalin. W efekcie ujawnienia tej informacji dotkni\u0119te samochody straci\u0142y na warto\u015bci.", "W 2015 roku zosta\u0142y wykryte oszustwa dokonywane na masow\u0105 skal\u0119 przez niemieckie koncerny, kt\u00f3re fa\u0142szowa\u0142y odczyty emisji spalin w samochodach z silnikiem Diesla. Sam Volkswagen zap\u0142aci\u0142 od tamtej pory 30 mld euro kar."]}
{"url": "https://www.bankier.pl/moto/ford-buduje-czesci-aut-z-resztek-kawy-z-mcdonalds-5814/", "title": ["Ford buduje cz\u0119\u015bci aut z resztek kawy z McDonald\u2019s"], "lead": ["Ford zacz\u0105\u0142 produkowa\u0107 cz\u0119\u015bci do swoich aut z odpad\u00f3w kawowych dostarczanych przez dostawc\u00f3w McDonald\u2019s \u2013 informuje ", "CNN", "."], "text": ["Ford zacz\u0105\u0142 produkowa\u0107 cz\u0119\u015bci do swoich aut z odpad\u00f3w kawowych dostarczanych przez dostawc\u00f3w McDonald\u2019s \u2013 informuje ", ".", "Plewy kawowe przerobione na tzw. bioplastik pos\u0142u\u017c\u0105 do wytwarzania obud\u00f3w reflektor\u00f3w oraz niekt\u00f3rych cz\u0119\u015bci znajduj\u0105cych si\u0119 pod mask\u0105.", "Jak w rozmowie z CNN stwierdzi\u0142a Debbie Miewelski z zespo\u0142u ds. zr\u00f3wnowa\u017conego rozwoju materia\u0142\u00f3w w Fordzie, bioplastik z kawowych plew zast\u0105pi wykorzystywany dot\u0105d plastik i talk, kt\u00f3ry jako minera\u0142 jest surowcem nieodnawialnym.", "Kawowe odpadki, a dok\u0142adniej sk\u00f3rk\u0119 ziaren kawy, kt\u00f3ra odpad\u0142a podczas ich palenia, Ford b\u0119dzie odbiera\u0142 od dostawc\u00f3w restauracji McDonald\u2019s.", "Plewy b\u0119d\u0105 ogrzewane przy niskim udziale tlenu, a nast\u0119pnie mieszane z tworzywem sztucznym. Powsta\u0142y w ten spos\u00f3b granulat b\u0119dzie o ok. 20 proc. l\u017cejszy od dotychczas u\u017cywanego plastiku i talku. Do jego wytworzenia b\u0119dzie potrzeba r\u00f3wnie\u017c o 25 proc. mniej energii.", "Cz\u0119\u015bci z kawowych odpadk\u00f3w b\u0119d\u0105 produkowane w fabrykach Forda znajduj\u0105cych si\u0119 w Ameryce P\u00f3\u0142nocnej.", "To nie pierwsza styczno\u015b\u0107 Forda z ekologicznymi surowcami przy produkcji aut. Od 2011 r. koncern stosuje piank\u0119 sojow\u0105 w poduszkach powietrznych. Do produkcji poszczeg\u00f3lnych komponent\u00f3w wykorzystywane s\u0105 tak\u017ce odpady z pszenicy, kokos\u00f3w oraz pomidor\u00f3w."]}
{"url": "https://www.bankier.pl/moto/zmowa-cenowa-vw-bmw-i-daimlera-zaplaca-100-mln-euro-kary-5660/", "title": ["Zmowa cenowa VW, BMW i Daimlera. Zap\u0142ac\u0105 100 mln euro kary"], "lead": ["100 mln euro b\u0119d\u0105 musia\u0142y w sumie zap\u0142aci\u0107 Volkswagen, BMW i Daimler. Niemiecki urz\u0105d antykartelowy kar\u0119 na koncerny na\u0142o\u017cy\u0142 za z\u0142amanie zasady konkurencji przy zakupie stali \u2013 donosi Auto \u015awiat."], "text": ["100 mln euro b\u0119d\u0105 musia\u0142y w sumie zap\u0142aci\u0107 Volkswagen, BMW i Daimler. Niemiecki urz\u0105d antykartelowy kar\u0119 na koncerny na\u0142o\u017cy\u0142 za z\u0142amanie zasady konkurencji przy zakupie stali \u2013 donosi Auto \u015awiat.", "Wszystkie trzy firmy motoryzacyjne zdecydowa\u0142y zap\u0142aci\u0107 kar\u0119. Te \u2013 jak w oficjalnym komunikacie t\u0142umaczy Andreas Mundt, szef niemieckiego urz\u0119du antykartelowego \u2013 wynika\u0142y ze zmowy cenowej w latach 2004-2013.", "W\u00f3wczas to przedstawiciele Volkswagena, BMW i Daimlera spotykali si\u0119 z producentami stali, firmami ku\u017aniczymi i dostawcami i wymieniali informacje, doprowadzaj\u0105c do funkcjonowania jednolitych stawek za wyroby z tzw. stali ci\u0105gnionej w postaci pr\u0119t\u00f3w, k\u0105townik\u00f3w i siatek. W produkcji aut wykorzystywana jest m.in. przy tworzeniu wa\u0142\u00f3w korbowych i k\u00f3\u0142 z\u0119batych.", "Jak podkre\u015bli\u0142 Andreas Mundt, \u015bledztwo wykaza\u0142o, \u017ce odg\u00f3rnie ustalane ceny obowi\u0105zywa\u0142y od 2016 r."]}
{"url": "https://www.bankier.pl/moto/hyundai-zasili-policyjna-flote-5671/", "title": ["Hyundai zasili policyjn\u0105 flot\u0119"], "lead": ["Ponad 300 nowych radiowoz\u00f3w marki Hyundai zasili flot\u0119 polskiej policji do ko\u0144ca roku. Korea\u0144ski koncern w przetargu pokona\u0142 Ki\u0119 i Opla."], "text": ["Ponad 300 nowych radiowoz\u00f3w marki Hyundai zasili flot\u0119 polskiej policji do ko\u0144ca roku. Korea\u0144ski koncern w przetargu pokona\u0142 Ki\u0119 i Opla.", "Hyundai dostarczy\u0142 policjantom ju\u017c ponad 250 sztuk modelu i30 kombi wyposa\u017conych w 140-konny silniki. Auta do 100 km/h rozp\u0119dz\u0105 si\u0119 w ok. 9 sekund i pozwol\u0105 osi\u0105gn\u0105\u0107 maksymaln\u0105 pr\u0119dko\u015b\u0107 208 km/h. Auta \u2013 wed\u0142ug producenta \u2013 maj\u0105 pali\u0107 5,7 l/100 km. Do po\u0142owy grudnia komendy w ca\u0142ej Polsce zasili jeszcze ok. 50 takich aut.", "Korea\u0144ski producent w przetargu zorganizowanym przez Komend\u0119 Sto\u0142eczn\u0105 Policji pokona\u0142 Opla i Ki\u0119. W ci\u0105gu roku do komend w ca\u0142ej Polsce trafi\u0105 w sumie 604 radiowozy.", "Hyundai i30 \u2013 jak pokazuj\u0105 kolejne przetargi \u2013 jest jednym z ulubionych modeli policji. Od ubieg\u0142ego roku komendy wojew\u00f3dzkie u\u017cytkuj\u0105 ju\u017c 200 egzemplarzy modelu hyundai i30. Z tego modelu (r\u00f3wnie\u017c w wersji kombi) korzystaj\u0105 tak\u017ce warszawscy stra\u017cnicy miejscy.", "W pierwszej po\u0142owie roku ", ". To 106 egzemplarzy modelu crafter, 250 transporter i 35 caddy.", "Przed wakacjami na polskie drogi wyjecha\u0142o tak\u017ce 51 oznakowanych i 31 nieoznakowane bmw serii 3. Nowe oznakowane radiowozy zosta\u0142y wyposa\u017cone w 184-konne silniki zapewniaj\u0105ce maksymaln\u0105 pr\u0119dko\u015b\u0107 240 km/h i przyspieszenie do \u201esetki\u201d w 7 sekund. Na nasze drogi trafi\u0142o tak\u017ce 31 nieoznakowanych bmw serii 3 w wersji gran turismo, wyposa\u017conych w 252-konne silniki."]}
{"url": "https://www.bankier.pl/moto/najpopularniejsze-auta-uzywane-oto-krolowie-komisow-5686/", "title": ["Najpopularniejsze auta u\u017cywane \u2013 oto kr\u00f3lowie komis\u00f3w"], "lead": ["Opel astra to najcz\u0119\u015bciej oferowane w sprzeda\u017cy auto u\u017cywane w Polsce, a w\u015br\u00f3d diesli dominuje volkswagen passat. Najdro\u017csze oferty mo\u017cna spotka\u0107 na Mazowszu, a auta z najwi\u0119kszym przebiegiem oferowano w woj. lubelskim \u2013 wynika z raportu AAA Auto."], "text": ["Opel astra to najcz\u0119\u015bciej oferowane w sprzeda\u017cy auto u\u017cywane w Polsce, a w\u015br\u00f3d diesli dominuje volkswagen passat. Najdro\u017csze oferty mo\u017cna spotka\u0107 na Mazowszu, a auta z najwi\u0119kszym przebiegiem oferowano w woj. lubelskim \u2013 wynika z raportu AAA Auto.", "Od pocz\u0105tku roku na polskim rynku aut u\u017cywanych pojawi\u0142o si\u0119 ju\u017c blisko 1,8 mln ofert sprzeda\u017cy samochod\u00f3w u\u017cywanych. Tylko w pa\u017adzierniku na sprzeda\u017c wystawiono ponad 309 tys. aut. Mediana ceny samochodu oferowanego w pa\u017adzierniku wynios\u0142a 18\u00a0999 z\u0142.", "Spo\u015br\u00f3d dziesi\u0119ciu najcz\u0119\u015bciej oferowanych modeli aut tylko opla astr\u0119 cz\u0119\u015bciej mo\u017cna cz\u0119\u015bciej spotka\u0107 w wersji benzynowej. Spo\u015br\u00f3d blisko 50 tys. ofert sprzeda\u017cy tego modelu ponad po\u0142owa (28,2 tys.) to auta z silnikami benzynowymi.", "Opla astr\u0119 stosunkowo cz\u0119sto mo\u017cna by\u0142o znale\u017a\u0107 tak\u017ce z zamontowan\u0105 instalacj\u0105 gazow\u0105 \u2013 3860 ofert, kt\u00f3re stanowi\u0142y 7,7 proc. spo\u015br\u00f3d wszystkich dotycz\u0105cych tego modelu.", "Pozosta\u0142e modele z pierwszej dziesi\u0105tki znacznie cz\u0119\u015bciej oferowane s\u0105 z silnikami diesla. W\u015br\u00f3d nich kr\u00f3luje volkswagen passat. W pa\u017adzierniku mo\u017cna by\u0142o znale\u017a\u0107 blisko 37,5 tys. ofert sprzeda\u017cy tego modelu, spo\u015br\u00f3d kt\u00f3rych a\u017c 78,7 proc. stanowi\u0142y auta z silnikami wysokopr\u0119\u017cnymi.", "Najpopularniejsze auta u\u017cywane (stycze\u0144 \u2013 pa\u017adziernik 2019)", "\u0179r\u00f3d\u0142o: AAA Auto", "Bior\u0105c pod uwag\u0119 dane za pierwsze dziewi\u0119\u0107 miesi\u0119cy roku, najdro\u017csze oferty mo\u017cna by\u0142o spotka\u0107 w woj.mazowieckim. Mediana ceny oferowanych tam aut wynios\u0142a 22 800 z\u0142. Sprzedawane na Mazowszu u\u017cywane samochody by\u0142y tak\u017ce najm\u0142odsze. Mediana wieku wynios\u0142a niespe\u0142na 10,5 roku, a mediana przebiegu ok. 173 tys. km.", "Auta z mniejszym przebiegiem oferowane by\u0142y w woj. \u015bl\u0105skim. W tym przypadku mediana wynios\u0142a 165 tys. km.", "Sprzeda\u017c aut u\u017cywanych wg wojew\u00f3dztw (stycze\u0144 \u2013 wrzesie\u0144 2019)", "\u0179r\u00f3d\u0142o: AAA Auto", "Auta z najwi\u0119ksz\u0105 liczb\u0105 przejechanych kilometr\u00f3w i jednocze\u015bnie najstarsze oferowali sprzedawcy z woj. lubelskiego (204 tys. km i 12,9 roku). Nie by\u0142y one przy tym wcale najta\u0144sze. Najni\u017csz\u0105 median\u0119 ceny odnotowano w woj. kujawsko-pomorskim \u2013 14 500, przy 14 900 z\u0142 w woj. lubelskim."]}
{"url": "https://www.bankier.pl/moto/masowe-zwolnienia-w-audi-5702/", "title": ["Masowe zwolnienia w Audi"], "lead": ["Audi zamierza zwolni\u0107 9525 os\u00f3b w Niemczech do 2025 roku, aby wi\u0119cej \u015brodk\u00f3w m\u00f3c zainwestowa\u0107 w sektor aut elektrycznych i cyfrowe rozwi\u0105zania \u2013 ", "podaje BBC", "."], "text": ["Audi zamierza zwolni\u0107 9525 os\u00f3b w Niemczech do 2025 roku, aby wi\u0119cej \u015brodk\u00f3w m\u00f3c zainwestowa\u0107 w sektor aut elektrycznych i cyfrowe rozwi\u0105zania \u2013 ", ".", "Redukcje etat\u00f3w w Audi maj\u0105 przynie\u015b\u0107 oszcz\u0119dno\u015bci w wysoko\u015bci 6 mld euro. W tym samym czasie zwolnienia zapowiedzia\u0142 Dailmler, kt\u00f3ry uszczupli kadry o 1000 stanowisk, a Volkswagen z kolei poinformowa\u0142 o utworzeniu 2000 miejsc pracy dzi\u0119ki skierowaniu si\u0119 na elektromobilno\u015b\u0107.", "Jak czytamy w informacji BBC, przemys\u0142 samochodowy przechodzi kryzys na kluczowych rynkach, koszty produkcji rosn\u0105 przez przepisy dotycz\u0105ce emisji, a wydatki poch\u0142aniaj\u0105 inwestycje w auta elektryczne. Audi w ci\u0105gu 9 miesi\u0119cy 2019 roku odnotowa\u0142 spadek sprzeda\u017cy, przychod\u00f3w i zysk\u00f3w operacyjnych.", "\u201eFirma musi sta\u0107 si\u0119 elastyczna\u00a0 i gotowa na przysz\u0142o\u015b\u0107, co oznacza, \u017ce \u200b\u200bniekt\u00f3re profile stanowisk nie b\u0119d\u0105 ju\u017c potrzebne i zostan\u0105 utworzone nowe\u201d \u2013 powiedzia\u0142 producent w o\u015bwiadczeniu. Doda\u0142, \u017ce redukcja nast\u0105pi \u201ewzd\u0142u\u017c krzywej demograficznej\u201d przez rotacj\u0119 pracownik\u00f3w i program wcze\u015bniejszych emerytur."]}
{"url": "https://www.bankier.pl/moto/rusza-nowy-system-poboru-oplat-za-autostrady-w-czechach-5704/", "title": ["Rusza nowy system poboru op\u0142at za autostrady w Czechach"], "lead": ["Od grudnia w Czechach zacznie obowi\u0105zywa\u0107 elektroniczny system poboru op\u0142at za autostrady dla ci\u0119\u017car\u00f3wek. Za brak urz\u0105dzenia naliczaj\u0105cego op\u0142aty grozi nawet 17 tys. z\u0142 mandatu. Od stycznia e-winiety b\u0119d\u0105 obowi\u0105zywa\u0142y tak\u017ce na drogach pierwszej kategorii."], "text": ["Od grudnia w Czechach zacznie obowi\u0105zywa\u0107 elektroniczny system poboru op\u0142at za autostrady dla ci\u0119\u017car\u00f3wek. Za brak urz\u0105dzenia naliczaj\u0105cego op\u0142aty grozi nawet 17 tys. z\u0142 mandatu. Od stycznia e-winiety b\u0119d\u0105 obowi\u0105zywa\u0142y tak\u017ce na drogach pierwszej kategorii.", "Zmiana systemu poboru op\u0142at dotyczy jedynie ci\u0119\u017car\u00f3wek o masie przekraczaj\u0105cej 3,5 t. W przypadku autostrad wejdzie w \u017cycie 1 grudnia. Od 1 stycznia e-winietami b\u0119dzie p\u0142aci\u0142o si\u0119 tak\u017ce za przejazdy drogami pierwszej kategorii.", "W zwi\u0105zku z wej\u015bciem w \u017cycie nowego sposobu p\u0142atno\u015bci za przejazdy autostradami, kierowcy musz\u0105 zarejestrowa\u0107 si\u0119 w systemie i wymieni\u0107 urz\u0105dzenia pok\u0142adowe. Za brak odpowiedniego urz\u0105dzenia i op\u0142aconej e-winiety gro\u017c\u0105 surowe mandaty \u2013 100 tys. CZK (ok. 17 tys. z\u0142.).", "Rejestracja w systemie odbywa si\u0119 za po\u015brednictwem strony internetowej www.mytocz.eu lub u operator\u00f3w kart paliwowych. Podczas rejestracji nale\u017cy wp\u0142aci\u0107 2468 CZK (ok. 400 z\u0142) kaucji za urz\u0105dzenie zapisuj\u0105ce przejazdy, kt\u00f3re zostanie wys\u0142ane do Polski pod wskazany adres. Urz\u0105dzenie mo\u017cna odebra\u0107 tak\u017ce w Czechach.", "Rejestracj\u0119 uruchomiono we wrze\u015bniu, aby przewo\u017anicy mieli wi\u0119cej czasu na przeprowadzenie wszystkich formalno\u015bci. Tymczasem do nowego systemu zosta\u0142o wpisanych zaledwie ok. 50 tys. spo\u015br\u00f3d 120 tys. polskich ci\u0119\u017car\u00f3wek je\u017cd\u017c\u0105cych do tej pory po czeskich drogach.", "W zwi\u0105zku z tym czeskie s\u0142u\u017cby spodziewaj\u0105 si\u0119 utrudnie\u0144 na dawnych przej\u015bciach granicznych. Aby u\u0142atwi\u0107 rejestracj\u0119 ju\u017c na terenie Czech, utworzono 15 mobilnych, ca\u0142odobowych punkt\u00f3w rejestracji."]}
{"url": "https://www.bankier.pl/moto/branza-motoryzacyjna-w-polsce-nie-zamierza-hamowac-5712/", "title": ["Bran\u017ca motoryzacyjna w Polsce nie zamierza hamowa\u0107"], "lead": [], "text": ["Pomimo niepewno\u015bci co do koniunktury na rynkach zachodnich 61 proc. polskich producent\u00f3w motoryzacyjnych uwa\u017ca, \u017ce produkcja w ci\u0105gu najbli\u017cszego roku wzro\u015bnie \u2013 wynika z raportu Exact Systems \u201eMotoBarometr 2019. Nastroje w automotive\u201d. Wskazano, \u017ce 9 proc. badanych spodziewa si\u0119 spodku produkcji.", "\u201ePrzedstawiciele motobran\u017cy w Polsce po raz kolejny wykazuj\u0105 spory optymizm odno\u015bnie produkcji, a\u017c 61 zapytanych liczy na zwi\u0119kszenie poziomu zam\u00f3wie\u0144. Jest to wynik o 7 proc. s\u0142abszy ni\u017c w 2018 r., ale a\u017c o 25 proc. lepszy ni\u017c w rekordowo pesymistycznym 2017 roku. Zaledwie 9 proc. producent\u00f3w obawia si\u0119 spadk\u00f3w w ci\u0105gu nast\u0119pnych 12 miesi\u0119cy. Co czwarty ankietowany nie spodziewa si\u0119 zmian\u201d \u2013 czytamy w raporcie.", "Tylko w Turcji panuje wi\u0119kszy optymizm produkcyjny ni\u017c w Polsce \u2013 wynosi 67 proc. \u201eMo\u017ce to zwiastowa\u0107 powr\u00f3t dobrej koniunktury gospodarczej nad Bosforem po 2 latach recesji\u201d \u2013 wskazali autorzy raportu. Natomiast w Wielkiej Brytanii (49 proc), Portugalii (48 proc.) i Rumunii (45 proc.) optymist\u0105 jest mniej wi\u0119cej co drugi przedstawiciel bran\u017cy.", "Z badania wynika, \u017ce S\u0142owacy, Niemcy, Czesi i W\u0119grzy s\u0105 bardziej zachowawczy w swoich prognozach. Wi\u0119kszo\u015b\u0107 z nich nie przewiduje znacz\u0105cych zmian w najbli\u017cszych miesi\u0105cach, podobnie jak po\u0142owa respondent\u00f3w z Rosji.", "Jak wskazuje Jacek Opala z zarz\u0105du Exact Systems, bran\u017ca motoryzacyjna okres szczytu koniunktury ma ju\u017c za sob\u0105. \u201eW tym momencie to dojrza\u0142y rynek, na kt\u00f3rym wolumeny produkcji oraz sprzeda\u017cy w najbli\u017cszych miesi\u0105cach pozostan\u0105 na wysokim poziomie i nie nale\u017cy si\u0119 spodziewa\u0107 du\u017cych wzrost\u00f3w ani spadk\u00f3w. St\u0105d dominuj\u0105cy w\u015br\u00f3d przebadanych producent\u00f3w spok\u00f3j o przysz\u0142o\u015b\u0107\u201d \u2013", "Wed\u0142ug Opali, warty odnotowania jest znacz\u0105cy wzrost optymizmu w Wielkiej Brytanii, kt\u00f3ry mo\u017ce wskazywa\u0107 na to, \u017ce przedstawiciele bran\u017cy licz\u0105 na szybkie zako\u0144czenie brexitowej sagi i wywo\u0142ane nim o\u017cywienie gospodarcze. Natomiast Niemcy wykazuj\u0105 si\u0119 podobn\u0105 pow\u015bci\u0105gliwo\u015bci\u0105 jak rok temu. A\u017c 58 proc. przewiduje, \u017ce produkcja pozostanie na tym samym poziomie, a zaledwie 9 proc. obawia si\u0119 spadk\u00f3w. \u201eTe wska\u017aniki s\u0105 kluczowe, poniewa\u017c sytuacja w Polsce oraz innych krajach regionu CEE jest silnie uzale\u017cniona od koniunktury na rynkach zachodnich\u201d \u2013 podkre\u015bli\u0142.", "W raporcie wskazano, \u017ce motoryzacja jest jedn\u0105 z najmocniej zglobalizowanych bran\u017c, dlatego kondycja polskiego automotive zale\u017cy w du\u017cym stopniu od sytuacji na rynkach zagranicznych i zam\u00f3wie\u0144 stamt\u0105d nap\u0142ywaj\u0105cych. \u201e79 proc. zapytanych uwa\u017ca, \u017ce nowe zlecenia od partner\u00f3w z zagranicy mog\u0105 wp\u0142yn\u0105\u0107 na wzrost produkcji. Natomiast 100 proc. ankietowanych spodziewa si\u0119 jej spadku, je\u015bli tych zam\u00f3wie\u0144 b\u0119dzie mniej lub je\u015bli nast\u0105pi za\u0142amanie popytu i produkcji aut w krajach, do kt\u00f3rych eksportujemy nasze wyroby motoryzacyjne. Mniej odczuwalne b\u0119d\u0105 spadaj\u0105ce zam\u00f3wienia od kontrahent\u00f3w z Polski, na co wskazuje 75 proc. ankietowanych\u201d \u2013 czytamy.", "W opinii szefa Polskiego Zwi\u0105zku Przemys\u0142u Motoryzacyjnego Jakuba Farysia, sektor produkcji bran\u017cy motoryzacyjnej w Polsce jest silnie uzale\u017cniony od eksportu. W przypadku pojazd\u00f3w prawie wszystkie samochody wyprodukowane w Polsce oraz du\u017cy wolumen cz\u0119\u015bci i podzespo\u0142\u00f3w wyje\u017cd\u017caj\u0105 za granic\u0119. Ostatnie sygna\u0142y wskazuj\u0105, \u017ce gospodarka niemiecka zaczyna spowalnia\u0107 i mo\u017cna si\u0119 spodziewa\u0107, \u017ce to pogorszenie odbije si\u0119 tak\u017ce na polskim rynku.", "Natomiast Rafa\u0142 Or\u0142owski partner w AutomotiveSuppliers.pl, wskazuje, \u017ce cho\u0107 trudno wyrokowa\u0107, jak b\u0119dzie kszta\u0142towa\u0142a si\u0119 sytuacja na pocz\u0105tku 2020 roku. Pewn\u0105 nadziej\u0119 budz\u0105 liczne projekty koncern\u00f3w motoryzacyjnych zwi\u0105zane z rozwojem elektromobilno\u015bci. \u201eW przysz\u0142ym roku do produkcji wdro\u017conych zostanie wiele aut elektrycznych, w co zaanga\u017cowani s\u0105 tak\u017ce dostawcy zlokalizowani w Polsce\u201d \u2013 zaznaczy\u0142.", "Exact Systems to firma doradcza z Cz\u0119stochowy, specjalizuj\u0105ca si\u0119 m.in w kontroli jako\u015bci dla przemys\u0142u motoryzacyjnego i bran\u017cy elektronicznej. Dzia\u0142a od 2004 r., ma swoje przedstawicielstwa w 13 pa\u0144stwach Europy oraz Chinach. (PAP)", "autor: Longina Grzeg\u00f3rska-Szpyt", "lgs/ drag/"]}
{"url": "https://www.bankier.pl/moto/doplaty-do-samochodow-elektrycznych-zalapie-sie-az-8-modeli-5714/", "title": ["Dop\u0142aty do samochod\u00f3w elektrycznych. Za\u0142apie si\u0119 a\u017c 8 modeli"], "lead": ["Producenci aut elektrycznych obni\u017cyli ceny, aby zmie\u015bci\u0107 si\u0119 w limicie pozwalaj\u0105cym na rz\u0105dowe dotacje \u2013 wynika z analizy Bankier.pl. Na li\u015bcie redakcji znalaz\u0142o si\u0119 osiem modeli, a ta\u0144szego \u201eelektryka\u201d mo\u017cna kupi\u0107 za 66 tys. z\u0142. O pieni\u0105dze mo\u017cna si\u0119 ubiega\u0107 od 28 listopada."], "text": ["Producenci aut elektrycznych obni\u017cyli ceny, aby zmie\u015bci\u0107 si\u0119 w limicie pozwalaj\u0105cym na rz\u0105dowe dotacje \u2013 wynika z analizy Bankier.pl. Na li\u015bcie redakcji znalaz\u0142o si\u0119 osiem modeli, a ta\u0144szego \u201eelektryka\u201d mo\u017cna kupi\u0107 za 66 tys. z\u0142. O pieni\u0105dze mo\u017cna si\u0119 ubiega\u0107 od 28 listopada.", "Na rz\u0105dowe dofinansowanie mo\u017cna liczy\u0107, wybieraj\u0105c dwa modele smarta: fortwo i forfour, volkswagena eup!, skod\u0119 citigoe, opla cors\u0119-e, peugeota e-208. Aby zmie\u015bci\u0107 si\u0119 w limicie, ceny w ostatnich dniach obni\u017cy\u0142 Nissan (model leaf) oraz Renault (model zoe).", "Rz\u0105dowe dotacje do aut elektrycznych, kt\u00f3re b\u0119d\u0105 wyp\u0142acane z Funduszu Niskoemisyjnego Transportu, wesz\u0142y w \u017cycie 28 listopada. Wkr\u00f3tce rozpocznie si\u0119 te\u017c pierwszy nab\u00f3r wniosk\u00f3w. Mo\u017cna liczy\u0107 na zwrot 30 proc. ceny auta, o ile ta nie przekracza 125 tys. z\u0142. Maksymalna wysoko\u015b\u0107 dotacji mo\u017ce wynie\u015b\u0107 wi\u0119c niespe\u0142na 37,5 tys. z\u0142.", "Ceny aut elektrycznych w Polsce z uwzgl\u0119dnieniem dotacji", "\u0179r\u00f3d\u0142o: Bankier.pl na podstawie cennik\u00f3w producent\u00f3w (stan na 28.11.2019)", "Najta\u0144szym dost\u0119pnym w Polsce autem elektrycznym jest smart fortwo. Auto od d\u0142u\u017cszego czasu wyceniane jest na 96,9 tys. z\u0142, znacznie poni\u017cej rz\u0105dowego limitu.", "W tej cenie otrzymamy samoch\u00f3d z automatyczn\u0105, 1-stopniow\u0105 skrzyni\u0105 bieg\u00f3w. Silnik o mocy 82 KM pozwoli rozwin\u0105\u0107 130 km/h. Smart fortwo do \u201esetki\u201d rozp\u0119dzi si\u0119 w 11,5 sekundy.", "Niestety, auto nie grzeszy zasi\u0119giem. Bateria o pojemno\u015bci 17 kWh pozwala na jednym \u0142adowaniu przejecha\u0107 \u015brednio 105 km. Na d\u0142ugiej trasie maksymalny zasi\u0119g to 160 km. Na\u0142adowanie baterii do 80 proc. w stacji szybkiego \u0142adowania trwa 54 min.", "Dost\u0119pna jest tak\u017ce wersja cabrio, kt\u00f3r\u0105 producent wyceni\u0142 w Polsce na 110 700 z\u0142. Po otrzymaniu dotacji to wydatek 77 490 z\u0142.", "Smart to jedyna marka, kt\u00f3ra oferuje dwa modele poni\u017cej limitu rz\u0105dowej dotacji.\u00a0 Poni\u017cej 125 tys. z\u0142 kupimy tak\u017ce produkowanego od 2017 r. smarta forfour. Auto jest nieco ci\u0119\u017csze od modelu fortwo, przez co przy takiej samej baterii gwarantuje \u015bredni zasi\u0119g 90 km.", "Zyskujemy jednak przestrze\u0144. Auto jest d\u0142u\u017csze, oferowane jest w wersji 5-drzwiowej z czterema miejscami wewn\u0105trz.", "Na pocz\u0105tku pa\u017adziernika do sprzeda\u017cy wszed\u0142 zaprezentowany na salonie motoryzacyjnym we Frankfurcie nowy volkswagen e-up. Auto o niemal tym samym wygl\u0105dzie co jego poprzednik dzi\u0119ki pojemniejszej baterii zaoferuje nawet dwukrotnie wi\u0119kszy zasi\u0119g.", "Na jednym \u0142adowaniu nowym volkswagenem e-up b\u0119dzie mo\u017cna przejecha\u0107 ok. 260 km (wed\u0142ug normy WLTP).", "Auto zosta\u0142o wyposa\u017cone w bateri\u0119 o pojemno\u015bci 32,3 kWh. Maksymalna moc \u0142adowania zosta\u0142a okre\u015blona na 40 kW. Auto do 80 proc. b\u0119dzie mo\u017cna na\u0142adowa\u0107 w ci\u0105gu godziny.", "Pod mask\u0105 nowego volkswagena e-up znajdzie si\u0119 83-konny silnik gwarantuj\u0105cy przyspieszenie do 100 km/h w niespe\u0142na 12 sek. Auto rozp\u0119dzi si\u0119 maksymalnie do 130 km/h.", "Ceny samochodu zaczynaj\u0105 si\u0119 od 96 290 z\u0142 \u2013 o ponad 20 000 z\u0142 (18 proc.) mniej ni\u017c pierwszy elektryczny volkswagen w historii.", "Do polskich salon\u00f3w w ostatnich dniach wjecha\u0142a tak\u017ce elektryczna skoda citigo-e iv. Auto posiada 83-konny silnik pozwalaj\u0105cy osi\u0105gn\u0105\u0107 130 km/h. Auto do \u201esetki\u201d rozp\u0119dza si\u0119 w 12,5 sek.", "Samoch\u00f3d zosta\u0142 wyposa\u017cony w akumulator o pojemno\u015bci 36,8 kWh, kt\u00f3ry na pe\u0142nym na\u0142adowaniu umo\u017cliwia przejechanie maksymalnie 260 km.", "Skoda citigo-e iv dost\u0119pna jest w dw\u00f3ch wariantach wyposa\u017cenia: Ambition i Style. W pierwszej, ubo\u017cszej kierowcy otrzymaj\u0105 system utrzymania pasa ruchu, automatyczn\u0105 klimatyzacj\u0119, reflektory LED. Auto mo\u017cna \u0142adowa\u0107 z domowego gniazdka 230 V oraz pr\u0105dem przemiennym do 7,2 kW przy pomocy gniazda Type 2.", "Bogatsza wersja Style gwarantuje dodatkowo 16-calowe felgi, przyciemniane boczne szyby oraz gniazdo CCS s\u0142u\u017c\u0105ce do \u0142adowania auta pr\u0105dem sta\u0142ym do 40 kW.", "Skoda citigo-e iv zosta\u0142a wyceniona w Polsce na 81 900 z\u0142 (wariant Ambition) i 89 900 z\u0142 (wariant Style), co oznacza, \u017ce kupuj\u0105cy mog\u0105 skorzysta\u0107 z dofinansowania z Funduszu Niskoemisyjnego Transportu w wysoko\u015bci odpowiednio 24,5 i 27 tys. z\u0142.", "Z okazji premiery wariant Ambition sprzedawany jest, jak na razie, za 73 300 z\u0142, co oznacza, \u017ce po otrzymaniu dotacji, zap\u0142acimy 51 310 z\u0142.", "Wed\u0142ug cennika z pocz\u0105tku pa\u017adziernika za nowego nissana leaf zap\u0142acimy w salonie 157\u00a0700 z\u0142. To o ponad 2 tys. z\u0142 wi\u0119cej ni\u017c na pocz\u0105tku roku. W tej cenie producent oferuje silnik o mocy 150 KM pozwalaj\u0105cy osi\u0105gn\u0105\u0107 149 km/h. Auto do \u201esetki\u201d rozp\u0119dza si\u0119 w 7,9 sek. Z kolei bateria o pojemno\u015bci 40 kWh pozwala na jednym \u0142adowaniu w cyklu mieszanym przejecha\u0107 ok. 270 km.", "Nissana leaf mo\u017cemy kupi\u0107 tak\u017ce w specyfikacji n-connecta. Za 170\u00a0100 z\u0142 otrzymamy sk\u00f3rzane poszycie foteli, system wykrywaj\u0105cy poruszaj\u0105ce si\u0119 obiekty, przyciemniane szyby oraz lusterko wsteczne z funkcj\u0105 automatycznego przyciemniania.", "Za nissana leaf w najwy\u017cszej specyfikacji tekna zap\u0142acimy 175\u00a0800 z\u0142. Auto w tym standardzie wyposa\u017cone jest m.in. w inteligentne reflektory w technologii Full LED, tapicerk\u0119 ze sk\u00f3ry syntetycznej i elektryczny hamulec parkingowy.", "W polskich salonach Opla zadebiutowa\u0142a ju\u017c corsa-e. Auto w najta\u0144szej wersji kosztuje 124 490 z\u0142, czyli tu\u017c poni\u017cej maksymalnego limitu pozwalaj\u0105cego skorzysta\u0107 z 30-procentowej pa\u0144stwowej dotacji dla \u201eelektryk\u00f3w\u201d w ramach Funduszu Niskoemisyjnego Transportu.", "Corsa-e zosta\u0142a wyposa\u017cona w 136-konny silnik elektryczny pozwalaj\u0105cy rozp\u0119dzi\u0107 si\u0119 do 100 km/h w 8,1 sek.", "Auto konkuruj\u0105ce m.in. z renault zoe kosztuje 124\u00a0900 z\u0142. Elektryczny peugeot posiada bateri\u0119 o pojemno\u015bci 50 kWh, kt\u00f3ra pozwala na jednym \u0142adowaniu przejecha\u0107 340 km (wed\u0142ug norm WLTP). Szybkie \u0142adowanie do 80 proc. pojemno\u015bci baterii zajmuje nieco ponad 30 minut.", "E-208 dzi\u0119ki silnikowi 136-konnemu silnikowi jest w stanie rozp\u0119dzi\u0107 si\u0119 do \u201esetki\u201d w 8,1 sek. i rozwin\u0105\u0107 pr\u0119dko\u015b\u0107 150 km/h", "O ponad 20 tys. z\u0142 dro\u017csza jest wersja gt, kt\u00f3r\u0105 Peugeot wyceni\u0142 na 146\u00a0800 z\u0142. W\u00f3wczas auto b\u0119dzie mia\u0142o chromowane wyko\u0144czenia, sk\u00f3rzan\u0105 kierownic\u0119, 10-calowy ekran i wi\u0119cej system\u00f3w u\u0142atwiaj\u0105cych prowadzenie auta.", "Konkurencj\u0105 dla elektrycznego opla corsy jest renault zoe ze. Samoch\u00f3d zosta\u0142 wyposa\u017cony w 135-konny silnik, dzi\u0119ki kt\u00f3remu auto rozp\u0119dzi si\u0119 maksymalnie do 140 km/h. W nowym renault zoe zosta\u0142a zamontowana wi\u0119ksza ni\u017c w starszym modelu bateria o pojemno\u015bci 52 kWh. Wi\u0119ksza pojemno\u015b\u0107 \u2013 wed\u0142ug normy WLTP \u2013 prze\u0142o\u017cy si\u0119 na 390 km zasi\u0119gu. \u0141adowanie przy u\u017cyciu szybkiej \u0142adowarki zajmie 30 minut.", "Samoch\u00f3d zosta\u0142 wyposa\u017cony m.in. w system rozpoznawania znak\u00f3w drogowych, uk\u0142ad wykrywania pojazdu znajduj\u0105cego si\u0119 w martwym polu, system utrzymania pasa jazdy, automatycznego hamowania awaryjnego i wspomagaj\u0105cy parkowanie.", "Auto \u2013 wed\u0142ug informacji ze strony producenta \u2013 ma kosztowa\u0107 w Polsce 135\u00a0900, a w salonach pojawi si\u0119 w listopadzie.", "Niestety wszystkie dro\u017csze elektryki b\u0119d\u0105 wy\u0142\u0105czone z dop\u0142at. ", ".", "Podczas gdy jedni producenci obni\u017caj\u0105 ceny modeli elektrycznych, Hyundai podwy\u017cszy\u0142 stawk\u0119 za model ioniq electric. Auto kosztuje obecnie 177 900 z\u0142, cho\u0107 jeszcze w pa\u017adzierniku dost\u0119pne by\u0142o za 164 500 z\u0142. Podwy\u017cka wi\u0105\u017ce si\u0119 jednak z wi\u0119ksz\u0105 bateri\u0105, o pojemno\u015bci 38 kWh, kt\u00f3ra montowana jest w samochodzie i pozwala przejecha\u0107 maksymalnie 311 km.\u00a0Wydatki na utrzymanie Peugeota e-208 w ci\u0105gu 3 lat w zale\u017cno\u015bci od rodzaju nap\u0119du.", "Ceny elektryk\u00f3w po dotacji zrobi\u0142y si\u0119 przyzwoite, ale w dalszym ci\u0105gu podstawowe r\u00f3\u017cnice w kosztach u\u017cytkowania nie s\u0105 w stanie pokry\u0107 r\u00f3\u017cnicy w cenie w kr\u00f3tkim czasie. To, po ilu latach zwr\u00f3ci si\u0119 zakup \u201eelektryka\u201d, zbada\u0142 serwis carsmile.pl. Swoj\u0105 analiz\u0119 oparli o model Peugeot 208 z silnikiem benzynowym, diesla i w wersji elektrycznej e-208, przy za\u0142o\u017ceniu, \u017ce auto b\u0119dzie przeje\u017cd\u017ca\u0142o 10 000 km rocznie.", "Por\u00f3wnanie koszt\u00f3w u\u017cytkowania Peugeota 208 w zale\u017cno\u015bci od rodzaju nap\u0119du", "\u0179r\u00f3d\u0142o: Carsmile.pl", "Wyliczenia serwisu Carsmile pokaza\u0142y, \u017ce cho\u0107 utrzymanie auta elektrycznego jest nawet o 50 proc. ta\u0144sze, to zwrot r\u00f3\u017cnicy w cenie nast\u0119puje dopiero po 10-11 latach."]}
{"url": "https://www.bankier.pl/moto/po-polsce-jezdzi-prawie-8-tys-aut-elektrycznych-5731/", "title": ["Po Polsce je\u017adzi prawie 8 tys. aut elektrycznych"], "lead": [], "text": ["Wed\u0142ug licznika pod koniec pa\u017adziernika 2019 r. po polskich drogach je\u017adzi\u0142o 7884 elektrycznych aut osobowych, z kt\u00f3rych 60 proc. (4701 sztuk) stanowi\u0142y pojazdy w pe\u0142ni elektryczne (BEV, ang. battery electric vehicles), a pozosta\u0142\u0105 cz\u0119\u015b\u0107 (3183 sztuk) hybrydy typu plug-in (PHEV, ang. plug-in hybrid electric vehicles).", "Wskazano, \u017ce park elektrycznych pojazd\u00f3w ci\u0119\u017carowych i dostawczych w analizowanym okresie wzr\u00f3s\u0142 do 446 sztuk, natomiast liczba autobus\u00f3w elektrycznych wynosi 208 szt.", "Dyrektor zarz\u0105dzaj\u0105cy Polskim Stowarzyszeniem Paliw Alternatywnych (PSPA) Maciej Mazur uwa\u017ca, \u017ce polski rynek elektryk\u00f3w w dalszym ci\u0105gu znajduje si\u0119 w pocz\u0105tkowej fazie rozwoju. \u201eNie pomoga mu, \u017ce wielu potencjalnych nabywc\u00f3w EV wstrzymuje si\u0119 z zakupem, oczekuj\u0105c na spadek cen zwi\u0105zanych z dop\u0142atami w ramach Funduszu Niskoemisyjnego Transportu. Liczymy, \u017ce uruchomienie systemu wsparcia b\u0119dzie odczuwalne i wp\u0142ynie na tempo rozwoju elektromobilno\u015bci w Polsce\u201d \u2013 doda\u0142.", "Jakub Fary\u015b szef Polskiego Zwi\u0105zku Przemys\u0142u Motoryzacyjnego (PZPM) m\u00f3wi\u0142, \u017ce zakupy flotowe stanowi\u0105 a\u017c 3/4 rynku rejestracji nowych samochod\u00f3w.", "Zgodnie z danymi PSPA oraz PZPM, rozwija si\u0119 r\u00f3wnie\u017c og\u00f3lnodost\u0119pna infrastruktura \u0142adowania. Pod koniec pa\u017adziernika br. w Polsce by\u0142o 958 stacji \u0142adowania pojazd\u00f3w elektrycznych (1748 punkt\u00f3w). 30 proc. z nich stanowi\u0142y szybkie stacje \u0142adowania pr\u0105dem sta\u0142ym (DC), a 70 proc. wolne \u0142adowarki pr\u0105du przemiennego (AC) o mocy mniejszej lub r\u00f3wnej 22 kW.", "Licznik elektromobilno\u015bci, aktualizowany przez PZPM i PSPA, dost\u0119pny jest na stronach internetowych organizacji. Pokazuje, ile pojazd\u00f3w elektrycznych porusza si\u0119 aktualnie po polskich drogach i ile dzia\u0142a stacji \u0142adowania. Dane zosta\u0142y opracowane przez PZPM i PSPA na podstawie z\u0142o\u017conych analiz danych pochodz\u0105cych m.in. z Centralnej Ewidencji Pojazd\u00f3w, a tak\u017ce w\u0142asnych bada\u0144 i prowadzonych ewidencji.(PAP)", "autorka: Longina Grzeg\u00f3rska-Szpyt", "lgs/ amac/"]}
{"url": "https://www.bankier.pl/moto/pirat-drogowy-zaplaci-fortune-5733/", "title": ["Pirat drogowy zap\u0142aci fortun\u0119"], "lead": ["Mandaty dla kierowc\u00f3w p\u00f3jd\u0105 w g\u00f3r\u0119. Premier nie wyklucza te\u017c odbierania aut pijanym za k\u00f3\u0142kiem \u2013 czytamy w pi\u0105tkowej \u201eRzeczpospolitej\u201d."], "text": ["Dziennik przypomnia\u0142, \u017ce premier Mateusz Morawiecki zapowiada\u0142 podczas expos\u00e9, \u017ce kary za wykroczenia drogowe b\u0119d\u0105 wy\u017csze. \u201eTeraz ujawni\u0142, \u017ce za sprawiedliwe uwa\u017ca powi\u0105zanie wysoko\u015bci kar z dochodami sprawcy. Bogaci b\u0119d\u0105 wi\u0119c p\u0142aci\u0107 wi\u0119cej, biedniejsi mniej. Za najpowa\u017cniejsze zdarzenia na drodze b\u0119dzie mo\u017cna nawet straci\u0107 auto. Przyk\u0142ad? Spowodowanie wypadku po pijanemu\u201d \u2013 podaje \u201eRzeczpospolita\u201d.", "Wed\u0142ug gazety \u201ew g\u00f3r\u0119 p\u00f3j\u015b\u0107 maj\u0105 kary za najbardziej niebezpieczne wykroczenia: przekroczenie pr\u0119dko\u015bci, wjazd na skrzy\u017cowanie na czerwonym \u015bwietle czy wyprzedzanie na przej\u015bciach dla pieszych\u201d.", "Jak pisze \u201eRz\u201d, po zmianach za najwy\u017csze przekroczenie pr\u0119dko\u015bci (powy\u017cej 50 km/h) pirat drogowy mo\u017ce zap\u0142aci\u0107 nawet 2 tys. z\u0142. \u201eW ten spos\u00f3b zbli\u017cymy si\u0119 do unijnych standard\u00f3w. W Niemczech np. przekroczenie pr\u0119dko\u015bci o wi\u0119cej ni\u017c 70 km/h poza terenem zabudowanym, gdzie istniej\u0105 ograniczenia kosztuje dzisiaj 600 euro i trzy miesi\u0105ce bez prawa jazdy. Wysokie podwy\u017cki mandat\u00f3w nie maj\u0105 dotyczy\u0107 wykrocze\u0144 mniej niebezpiecznych: z\u0142amania zakazu wjazdu czy postoju\u201d \u2013 czytamy w pi\u0105tkowym wydaniu dziennika. (PAP)", "mm/ amac/"]}
{"url": "https://www.bankier.pl/moto/komenda-stoleczna-policji-dostala-37-nowych-radiowozow-5745/", "title": ["Komenda Sto\u0142eczna Policji dosta\u0142a 37 nowych radiowoz\u00f3w"], "lead": ["W pi\u0105tek przed siedzib\u0105 KSP odby\u0142o si\u0119 uroczyste przekazanie 37 nowych oznakowanych i nieoznakowanych radiowoz\u00f3w. \u201eOd dzi\u015b samochody te b\u0119d\u0105 s\u0142u\u017cy\u0142y funkcjonariuszom z komend rejonowych, powiatowych, komisariatu specjalistycznego i kom\u00f3rek operacyjnych\u201d \u2013 powiedzia\u0142 w pi\u0105tek PAP asp. szt. Mariusz Mrozek z KSP."], "text": ["Uroczysto\u015b\u0107 przekazania nowoczesnych radiowoz\u00f3w odby\u0142a si\u0119 w po\u0142udnie na dziedzi\u0144cu przed KSP. Wzi\u0119li w niej udzia\u0142 m.in. Komendant Sto\u0142eczny Policji nadinsp. Pawe\u0142 Dobrodziej, zast\u0119pca Komendanta Sto\u0142ecznego Policji ds. prewencji insp. Marek Chodakowski, zast\u0119pca ds. logistyki W\u0142odzimierz Pietro\u0144, Wojewoda Mazowiecki Konstanty Radziwi\u0142\u0142 oraz burmistrzowie miast, starostowie powiat\u00f3w i w\u00f3jtowie gmin, kt\u00f3rzy wsp\u00f3\u0142finansowali zakup nowych radiowoz\u00f3w.", "Po uroczystym przekazaniu kluczyk\u00f3w g\u0142os zabra\u0142 nadinsp. Pawe\u0142 Dobrodziej i wojewoda Konstanty Radziwi\u0142\u0142.", "Komendant Sto\u0142eczny Policji podzi\u0119kowa\u0142 samorz\u0105dowcom za nowy sprz\u0119t. \u201eTyko wsp\u00f3lnie mo\u017cemy realizowa\u0107 nasze zdania (\u2026). Tylko wsp\u00f3\u0142praca spowoduje, \u017ce mieszka\u0144cy Warszawy i okolicznych powiat\u00f3w b\u0119d\u0105 \u017cy\u0107 w spokoju, poczuciu bezpiecze\u0144stwa i stabilizacji. Jest ona widoczna dzisiaj poprzez prezentacj\u0119 nowych pojazd\u00f3w, nowych narz\u0119dzi pracy dla sto\u0142ecznej Policji\u201d \u2013 doda\u0142 nadinsp. Pawe\u0142 Dobrodziej.", "Wojewoda Konstanty Radziwi\u0142\u0142 stwierdzi\u0142, \u017ce ta chwila jest przyk\u0142adem dobrej wsp\u00f3\u0142pracy rz\u0105du i samorz\u0105d\u00f3w. \u201eWarto zauwa\u017cy\u0107, \u017ce pa\u0144stwo samorz\u0105dowcy z r\u00f3\u017cnych rodzin politycznych zdecydowali si\u0119 na to, \u017ceby zasponsorowa\u0107 te wydatki. Pokazuje to przede wszystkim jedno \u2013 \u017ce policja ma wsparcie spo\u0142eczne\u201d \u2013 podkre\u015bli\u0142 wojewoda.", "Konstanty Radziwi\u0142\u0142 z\u0142o\u017cy\u0142 te\u017c \u017cyczenia policjantom, kt\u00f3rzy odebrali kluczyki. \u201ePrzy Bo\u017cej pomocy i naszej \u017cyczliwo\u015bci \u017cycz\u0119 co najmniej tej samej liczby powrot\u00f3w co wyjazd\u00f3w, oraz bezpiecznej pracy i jak najlepszych warunk\u00f3w, w kt\u00f3rych pracujecie, zabezpieczaj\u0105c nas wszystkich\u201d \u2013 powiedzia\u0142.", "W sk\u0142ad floty pojazd\u00f3w KSP w pi\u0105tek wesz\u0142o 28 oznakowanych i 9 nieoznakowanych nowych radiowoz\u00f3w. 21 oznakowanych samochod\u00f3w marki Hyudnai i30 ma silniki o mocy 140 KM; 7 radiowoz\u00f3w marki Kia Sportage wyposa\u017conych jest w silniki o mocy 180 KM.", "\u201eWszystkie auta s\u0105 dostosowane do potrzeb policjant\u00f3w oraz specyfiki pe\u0142nienia s\u0142u\u017cby w ruchu miejskim oraz poza nim. S\u0105 wyposa\u017cone m.in. w automatyczn\u0105 skrzyni\u0119 bieg\u00f3w oraz nap\u0119d na cztery ko\u0142a\u201d \u2013 poinformowa\u0142 PAP asp. szt. Mariusz Mrozek z Komendy Sto\u0142ecznej Policji.", "Policjant doda\u0142, \u017ce nowe samochody trafi\u0105 do komend powiatowych w Wo\u0142ominie, Piasecznie, Grodzisku Mazowieckim, Otwocku, Pruszkowie, Mi\u0144sku Mazowieckim, Legionowie, Nowym Dworze Mazowieckim i do komendy dla powiatu warszawskiego zachodniego z siedzib\u0105 w Starych Babicach. Nowe pojazdy otrzymaj\u0105 tak\u017ce komendy rejonowe: Warszawa II, Warszawa III, Warszawa IV, Warszawa V, Warszawa VI oraz komisariat rzeczny. \u201eNieoznakowane radiowozy trafiaj\u0105 do kom\u00f3rek operacyjnych sto\u0142ecznej komendy\u201d \u2013 doda\u0142 asp. szt. Mrozek.", "Autor: Bart\u0142omiej Figaj"]}
{"url": "https://www.bankier.pl/moto/od-polowy-2022-roku-nowe-samochody-maja-byc-bezpieczniejsze-5583/", "title": ["Od po\u0142owy 2022 roku nowe samochody maj\u0105 by\u0107 bezpieczniejsze"], "lead": ["Od po\u0142owy 2022 r. wszystkie nowe samochody wprowadzane na rynek UE b\u0119d\u0105 musia\u0142y by\u0107 wyposa\u017cone w zaawansowane systemy bezpiecze\u0144stwa, m.in. systemy inteligentnego dostosowania pr\u0119dko\u015bci, monitoruj\u0105ce senno\u015b\u0107 i uwag\u0119 kierowcy oraz wykrywania obiekt\u00f3w przy cofaniu."], "text": ["W pi\u0105tek kraje cz\u0142onkowskie w ramach Rady UE przyj\u0119\u0142y rozporz\u0105dzenie w tej sprawie. \u201eNowe przepisy pomog\u0105 nam ograniczy\u0107 liczb\u0119 \u015bmiertelnych ofiar wypadk\u00f3w drogowych i powa\u017cnych obra\u017ce\u0144. Zwi\u0119ksz\u0105 te\u017c konkurencyjno\u015b\u0107 europejskich producent\u00f3w samochod\u00f3w na rynku \u015bwiatowym\u201d \u2013 powiedzia\u0142 w pi\u0105tek w Brukseli Timo Harakka, minister zatrudnienia Finlandii, kt\u00f3ra sprawuje obecnie przewodnictwo w UE.", "UE dzi\u0119ki nowym przepisom chce znacznie zmniejszy\u0107 liczb\u0119 zabitych w wypadkach drogowych. Zgodnie z nimi od po\u0142owy 2022 r. we wszystkich pojazdach silnikowych (w tym ci\u0119\u017car\u00f3wkach, autobusach, samochodach dostawczych i sportowo-u\u017cytkowych) b\u0119d\u0105 musia\u0142y dzia\u0142a\u0107 takie elementy bezpiecze\u0144stwa, jak inteligentne dostosowanie pr\u0119dko\u015bci, u\u0142atwienia w zakresie monta\u017cu alkomat\u00f3w blokuj\u0105cych zap\u0142on, systemy ostrzegania monitoruj\u0105ce senno\u015b\u0107 i uwag\u0119 kierowcy, zaawansowane systemy wykrywania rozproszenia uwagi kierowcy, awaryjne sygna\u0142y stopu, systemy wykrywania obiekt\u00f3w przy cofaniu, rejestratory danych na temat zdarze\u0144 czy systemy monitorowania ci\u015bnienia w oponach.", "Samochody osobowe i samochody dostawcze b\u0119d\u0105 musia\u0142y mie\u0107 dodatkowe zaawansowane elementy bezpiecze\u0144stwa, takie jak: systemy hamowania awaryjnego, systemy utrzymywania pojazdu na pasie ruchu w nag\u0142ych sytuacjach oraz zwi\u0119kszone strefy zabezpieczenia przed uderzeniem g\u0142ow\u0105, mog\u0105ce z\u0142agodzi\u0107 obra\u017cenia podczas kolizji z niechronionymi uczestnikami ruchu drogowego np. pieszymi i rowerzystami.", "Ci\u0119\u017car\u00f3wki i autobusy nie tylko b\u0119d\u0105 podlega\u0107 og\u00f3lnym wymogom i istniej\u0105cym systemom (np. systemowi ostrzegania przed niezamierzon\u0105 zmian\u0105 pasa ruchu i zaawansowanemu systemowi hamowania awaryjnego), lecz tak\u017ce b\u0119d\u0105 musia\u0142y by\u0107 projektowane i konstruowane w taki spos\u00f3b, by znacznie zmniejszy\u0107 martwe pola wok\u00f3\u0142 pojazdu. Trzeba je te\u017c b\u0119dzie wyposa\u017ca\u0107 w zaawansowane systemy wykrywania pieszych i rowerzyst\u00f3w znajduj\u0105cych si\u0119 w pobli\u017cu.", "Ponadto Komisja b\u0119dzie mog\u0142a aktualizowa\u0107 nowe specyfikacje w \u015bwietle rozwoju technologicznego, dzi\u0119ki czemu b\u0119dzie mog\u0142a m.in przyjmowa\u0107 szczeg\u00f3\u0142owe przepisy, dotycz\u0105cych bezpiecze\u0144stwa pojazd\u00f3w, nap\u0119dzanych wodorem i pojazd\u00f3w zautomatyzowanych.", "Przyj\u0119cie przez Rad\u0119 rozporz\u0105dzenia jest wynikiem porozumienia z Parlamentem Europejskim, kt\u00f3re zosta\u0142o zawarte w marcu br. Nowe przepisy zaczn\u0105 obowi\u0105zywa\u0107 30 miesi\u0119cy po wej\u015bciu w \u017cycie. Data rozpocz\u0119cia stosowania niekt\u00f3rych regulacji o bezpiecze\u0144stwie zosta\u0142a dodatkowo odroczona, tak aby producenci samochod\u00f3w mogli dostosowa\u0107 si\u0119 do nowych wymog\u00f3w.", "Z Brukseli \u0141ukasz Osi\u0144ski (PAP)", "luo/ zm/ kar/"]}
{"url": "https://www.bankier.pl/moto/17-tys-zl-mandatu-za-brak-e-winiet-a-polscy-kierowcy-zwlekaja-5585/", "title": ["17 tys. z\u0142 mandatu za brak e-winiet, a polscy kierowcy zwlekaj\u0105"], "lead": ["Blisko 100 tys. polskich kierowc\u00f3w ci\u0119\u017car\u00f3wek wje\u017cd\u017caj\u0105cych do Czech nie zarejestrowa\u0142o si\u0119 jeszcze w systemie umo\u017cliwiaj\u0105cym op\u0142acanie elektronicznych winiet. Maj\u0105 czas do 1 grudnia, a za niedope\u0142nienie obowi\u0105zku grozi nawet 17 tys. z\u0142 kary \u2013 informuje serwis ", "autokult.pl", "."], "text": ["Blisko 100 tys. polskich kierowc\u00f3w ci\u0119\u017car\u00f3wek wje\u017cd\u017caj\u0105cych do Czech nie zarejestrowa\u0142o si\u0119 jeszcze w systemie umo\u017cliwiaj\u0105cym op\u0142acanie elektronicznych winiet. Maj\u0105 czas do 1 grudnia, a za niedope\u0142nienie obowi\u0105zku grozi nawet 17 tys. z\u0142 kary \u2013 informuje serwis ", ".", "Od grudnia elektroniczny system poboru op\u0142at za jazd\u0119 po autostradach zast\u0105pi obowi\u0105zuj\u0105ce wci\u0105\u017c tradycyjne naklejki na szyby. Elektroniczne winiety zaczn\u0105 obowi\u0105zywa\u0107 1 grudnia.", "Wed\u0142ug czeskich szacunk\u00f3w co roku po tamtejszych autostradach porusza si\u0119 nawet 120 tys. polskich ci\u0119\u017car\u00f3wek, kt\u00f3re stanowi\u0105 najliczniejsz\u0105 grup\u0119 zagranicznych pojazd\u00f3w. W systemie, kt\u00f3ry umo\u017cliwia wydanie urz\u0105dzenia do rejestracji podr\u00f3\u017cy czeskimi autostradami, zarejestrowa\u0142o si\u0119 jak na razie raptem 20 proc. z nich.", "Wci\u0105\u017c blisko 100 tys. kierowc\u00f3w nie jest uprawnionych do jazdy po czeskich autostradach po 1 grudnia. Za brak odpowiedniego urz\u0105dzenia i op\u0142aconej e-winiety gro\u017c\u0105 surowe mandaty \u2013 100 tys. CZK (ok. 17 tys. z\u0142.).", "Rejestracja w systemie odbywa si\u0119 za po\u015brednictwem strony internetowej www.mytocz.eu lub u operator\u00f3w kart paliwowych. Podczas rejestracji nale\u017cy wp\u0142aci\u0107 2468 CZK (ok. 400 z\u0142) kaucji za urz\u0105dzenie zapisuj\u0105ce przejazdy, kt\u00f3re zostanie wys\u0142ane do Polski pod wskazany adres. Urz\u0105dzenie mo\u017cna odebra\u0107 tak\u017ce w Czechach.", "Elektroniczne winiety od 1 grudnia b\u0119d\u0105 obowi\u0105zywa\u0142y jedynie na autostradach. Z kolei 1 stycznia 2020 r. e-winietami b\u0119dzie p\u0142aci\u0142o si\u0119 r\u00f3wnie\u017c za przejazdy drogami pierwszej kategorii.\u00a0", ", gdzie elektroniczny pob\u00f3r op\u0142at ju\u017c funkcjonuje."]}
{"url": "https://www.bankier.pl/moto/mandaty-za-zle-parkowanie-wyzsze-o-400-proc-5592/", "title": ["Mandaty za z\u0142e parkowanie wy\u017csze o 400 proc."], "lead": ["Nawet 200 z\u0142 zamiast 50 z\u0142 kary za niewykupienie miejsca parkingowego b\u0119d\u0105 p\u0142aci\u0107 kierowcy w Poznaniu. Stolica Wielkopolski nie jest jednak pierwszym miastem, kt\u00f3re skorzysta\u0142o z nowelizacji przepis\u00f3w. Kary za nielegalne parkowanie podwy\u017cszy\u0142 wcze\u015bniej m.in. Gda\u0144sk, Wroc\u0142aw i \u0141\u00f3d\u017a."], "text": ["Nawet 200 z\u0142 zamiast 50 z\u0142 kary za niewykupienie miejsca parkingowego b\u0119d\u0105 p\u0142aci\u0107 kierowcy w Poznaniu. Stolica Wielkopolski nie jest jednak pierwszym miastem, kt\u00f3re skorzysta\u0142o z nowelizacji przepis\u00f3w. Kary za nielegalne parkowanie podwy\u017cszy\u0142 wcze\u015bniej m.in. Gda\u0144sk, Wroc\u0142aw i \u0141\u00f3d\u017a.", "Czterokrotnie wy\u017csze mandaty za brak op\u0142aty za post\u00f3j w strefie p\u0142atnego parkowania sprowokowali sami kierowcy. Jak wyliczyli pozna\u0144scy urz\u0119dnicy, codziennie oko\u0142o 500 kierowc\u00f3w zostawia\u0142o samochody w strefie p\u0142atnego parkowania bez kupowania biletu za parkowanie. Je\u015bli ta niechlubna statystyka zostanie podtrzymana, do kasy miasta wp\u0142ynie o ok. 70 tys. z\u0142 dziennie wi\u0119cej.", "Do tej pory za brak biletu nale\u017ca\u0142o ui\u015bci\u0107 od 35 do 50 z\u0142. R\u00f3wnocze\u015bnie godzina parkowania, w zale\u017cno\u015bci od strefy, to koszt od 16 do 24 z\u0142. Od wtorku 12 listopada kierowcy, kt\u00f3rzy nie wykupi\u0105 postoju w parkometrze zap\u0142ac\u0105 200 z\u0142. Je\u015bli zrobi\u0105 to w ci\u0105gu tygodnia, b\u0119d\u0105 musieli wp\u0142aci\u0107 150 z\u0142.", "Mo\u017cliwo\u015b\u0107 znacznego podwy\u017cszenia mandat\u00f3w za nielegalne parkowanie wynika z ustawy, kt\u00f3ra wesz\u0142a w \u017cycie na pocz\u0105tku wrze\u015bnia. Maksymalna stawka mandatu mo\u017ce wynie\u015b\u0107 10 proc. minimalnego wynagrodzenia, czyli obecnie 225 z\u0142.\u00a0Dotychczasowe przepisy zwi\u0105zywa\u0142y samorz\u0105dom r\u0119ce. Nieop\u0142acaj\u0105cych bilet\u00f3w kierowc\u00f3w mogli kara\u0107 jedynie mandatami w wysoko\u015bci 50 z\u0142.", "200 z\u0142 za pozostawienie auta w strefie p\u0142atnego parkowania bez wa\u017cnego biletu musz\u0105 p\u0142aci\u0107 tak\u017ce kierowcy w Gda\u0144sku, \u0141odzi i Wroc\u0142awiu. Podobnie jak w Poznaniu kary mog\u0105 by\u0107 nieco ni\u017csze, o ile zostan\u0105 op\u0142acone wcze\u015bniej. Najbardziej surowi pod tym wzgl\u0119dem byli radni w Gda\u0144sku. Je\u015bli kara zostanie op\u0142acona w ci\u0105gu tygodnia, wyniesie 130 z\u0142. Z takiej mo\u017cliwo\u015bci mo\u017cna skorzysta\u0107 jednak tylko dwa razy w ci\u0105gu roku.", "Kary za brak wykupionego biletu w strefie p\u0142atnego parkowania", "\u0179r\u00f3d\u0142o: Bankier.pl (stan na 12.11.2019)", "W przypadku \u0141odzi, aby zap\u0142aci\u0107 nie 200, a 100 z\u0142, nale\u017cy zrobi\u0107 to w ci\u0105gu 60 dni. Takie same stawki obowi\u0105zuj\u0105 we Wroc\u0142awiu, cho\u0107 na zap\u0142acenie ni\u017cszego mandatu jest tydzie\u0144. W stolicy Dolnego \u015al\u0105ska rozr\u00f3\u017cniony zosta\u0142 tak\u017ce brak biletu i przekroczenie czasu parkowania. W drugim przypadku trzeba b\u0119dzie zap\u0142aci\u0107 80 z\u0142, zamiast dotychczasowych 30 z\u0142.", "Od wrze\u015bnia 150 zamiast 50 z\u0142 za nielegalne pozostawienie auta w strefie p\u0142atnego parkowania zap\u0142acimy tak\u017ce w Krakowie. ", "."]}
{"url": "https://www.bankier.pl/moto/wysyp-awarii-aut-w-polsce-siedmiu-producentow-zglosilo-wady-5602/", "title": ["Wysyp awarii aut w Polsce. Siedmiu producent\u00f3w zg\u0142osi\u0142o wady"], "lead": [], "text": ["Najwi\u0119cej \u2013 ponad 2 tys. wadliwych aut do Urz\u0119du Ochrony Konkurencji i Konsument\u00f3w zg\u0142osi\u0142 Ford. Usterki w wyprodukowanych przez siebie modelach wykry\u0142 tak\u017ce Opel, Kia, Alfa Romeo, Jaguar, Subaru i Mercedes.", "W przypadku Forda wady wykryto w modelach ranger i everest wyprodukowanych w fabrykach w Silverton, Chennaii, Hai Duong i Thailanii mi\u0119dzy 2 lutego 2004 a 2 wrze\u015bnia 2014 r. W autach wadliwe okaza\u0142y si\u0119 poduszki powietrzne firmy Takata. \u0141adunek pirotechniczny generatora gazu z czasem mo\u017ce ulega\u0107 zmianom materia\u0142owym. Nadmierne ci\u015bnienie podczas odpalenia poduszki powietrznej mo\u017ce doprowadzi\u0107 do rozerwania korpusu generatora gazu i wyrzucenia metalowych od\u0142amk\u00f3w.", "W Polsce kampania naprawcza obj\u0119\u0142a 2302 pojazdy, kt\u00f3rych w\u0142a\u015bciciele powinni niezw\u0142ocznie zg\u0142osi\u0107 si\u0119 do autoryzowanych dealer\u00f3w Forda.", "Niemiecki koncern do UOKiK-u zg\u0142osi\u0142 1033 egzemplarzy modeli astra k oraz insygnia b z roku modelowego 2019 wyprodukowanych w Polsce, Wielkiej Brytanii i Niemczech. W wyr\u00f3\u017cnionych modelach mog\u0142o doj\u015b\u0107 do nieprawid\u0142owego monta\u017cu dolnej poprzeczki ramy oparcia siedze\u0144 przednich.", "Kierowcy wadliwych pojazd\u00f3w otrzymaj\u0105 wezwania do ASO, gdzie usterka zostanie naprawiona.", "Nieprawid\u0142owo\u015bci w wyprodukowanych przez siebie pojazdach wykry\u0142a tak\u017ce Kia. Do naprawy musz\u0105 zg\u0142osi\u0107 si\u0119 w\u0142a\u015bciciele modeli optima wyprodukowanych w Korei Po\u0142udniowej. W pojazdach wadliwy okaza\u0142 si\u0119 uk\u0142ad wspomagania hamulc\u00f3w. Jak informuje producent, d\u0142ugotrwa\u0142e zu\u017cycie zaworu zwrotnego pompy pr\u00f3\u017cniowej mo\u017ce z czasem sprawi\u0107, \u017ce peda\u0142 hamulca stanie si\u0119 ci\u0119\u017cszy w obs\u0142udze.", "Na polskim rynku kampani\u0105 naprawcz\u0105 obj\u0119tych zosta\u0142o 61 pojazd\u00f3w.", "Niesprawny uk\u0142ad hamulcowy w wyprodukowanych przez siebie autach wykry\u0142o tak\u017ce Subaru. W modelach impreza/xv z roku modelowego 2017-2019 mo\u017ce dochodzi\u0107 do p\u0119cznienia elastycznych przewod\u00f3w hamulcowych, co z kolei mo\u017ce skutkowa\u0107 s\u0142abszym dzia\u0142aniem i skuteczno\u015bci\u0105 hamowania.", "Na polskim rynku wad\u0119 wykryto w 260 pojazdach, kt\u00f3rych w\u0142a\u015bciciele zostan\u0105 poinformowani przez producenta o konieczno\u015bci naprawy w ASO.", "Do naprawy musi trafi\u0107 tak\u017ce 1885 egzemplarzy modeli stelvio i giulia marki Alfa Romeo. Wadliwe okaza\u0142y si\u0119 auta wyprodukowane we W\u0142oszech. Mo\u017ce w nich dochodzi\u0107 do nieprawid\u0142owego odczytu poziomu paliwa. W ocenie producenta wska\u017aniki mog\u0105 wskazywa\u0107 zawy\u017cony poziom paliwa w baku.", "Kierowcy obj\u0119ci kampani\u0105 naprawcz\u0105 aut otrzymaj\u0105 listowne zaproszenia do ASO, gdzie zaktualizowana zostanie centralka zwi\u0105zana ze sterowaniem wskazaniami poziomu paliwa.", "Do serwisu powinni zg\u0142osi\u0107 si\u0119 tak\u017ce w\u0142a\u015bciciele wadliwych jaguar\u00f3w. To w sumie 118 egzemplarzy modeli xe oraz xf z roku modelowego 2016-2018, wyposa\u017cone w dwulitrowe silniki diesla Ingenium. W autach mo\u017ce wyst\u0105pi\u0107 wy\u017cszy od zak\u0142adanego poziom emisji dwutlenku w\u0119gla.", "Samochody zidentyfikowane po numerze VIN zostan\u0105 sprawdzone w serwisie. Naprawa b\u0119dzie polega\u0142a na wymianie paska nap\u0119du i zaktualizowaniu oprogramowania sterownika silnika.", "Niesprawne pasy bezpiecze\u0144stwa wykry\u0142 z kolei Mercedes. Usterka dotyczy 149 egzemplarzy modelu 156 (gla). W autach nieprawid\u0142owo zamontowane zosta\u0142o okucie \u015brodkowego tylnego pasa, kt\u00f3re jest utrzymywane na swoim miejscu jedynie przez tyln\u0105 kanap\u0119. Podczas pierwszej pr\u00f3by u\u017cycia pasa okucie oderwie si\u0119 i nie b\u0119dzie on zdatny do u\u017cytku.", "Tylne \u015brodkowe pasy w felernych autach b\u0119d\u0105 wymieniane w autoryzowanych punktach serwisowych Mercedesa.", "\u00a0"]}
{"url": "https://www.bankier.pl/moto/nowe-elektryki-w-salonach-rzad-doplaci-nawet-37-tys-zl-5613/", "title": ["Nowe \u201eelektryki\u201d w salonach. Rz\u0105d dop\u0142aci nawet 37 tys. z\u0142"], "lead": ["Kolejne dwa modele \u201eelektryk\u00f3w\u201d wjecha\u0142y na polski rynek. Oba auta spe\u0142niaj\u0105 wymogi Funduszu Niskoemisyjnego Transportu i b\u0119dzie mo\u017cna je kupi\u0107, korzystaj\u0105c z rz\u0105dowego dofinansowania."], "text": ["Kolejne dwa modele \u201eelektryk\u00f3w\u201d wjecha\u0142y na polski rynek. Oba auta spe\u0142niaj\u0105 wymogi Funduszu Niskoemisyjnego Transportu i b\u0119dzie mo\u017cna je kupi\u0107, korzystaj\u0105c z rz\u0105dowego dofinansowania.", "W polskich salonach Opla zadebiutowa\u0142a ju\u017c corsa-e. Auto w najta\u0144szej wersji kosztuje 124 490 z\u0142, czyli tu\u017c poni\u017cej maksymalnego limitu pozwalaj\u0105cego skorzysta\u0107 z 30-procentowej pa\u0144stwowej dotacji dla \u201eelektryk\u00f3w\u201d w ramach Funduszu Niskoemisyjnego Transportu.", "Corsa-e zosta\u0142a wyposa\u017cona w 136-konny silnik elektryczny pozwalaj\u0105cy rozp\u0119dzi\u0107 si\u0119 do 100 km/h w 8,1 sek.", "Posi\u0142kuj\u0105c si\u0119 standardami WLTP, zasi\u0119g auta z akumulatorem 50 kWh zosta\u0142 oszacowany na 330 km. Przy u\u017cyciu szybkiej \u0142adowarki auto do 80 proc. mo\u017cna na\u0142adowa\u0107 w ci\u0105gu 30 minut.", "Polscy klienci mog\u0105 zamawia\u0107 cors\u0119-e w wersji Edition z systemem automatycznego hamowania, utrzymania pasa ruchu, a tak\u017ce czujnikami deszczu i automatycznie sterowanymi \u015bwiat\u0142ami. Kierowcy b\u0119d\u0105 mogli skorzysta\u0107 tak\u017ce z tempomatu, systemu wykrywania zm\u0119czenia kierowcy, pieszych, rowerzyst\u00f3w i automatycznie rozpoznaj\u0105cego znaki ograniczaj\u0105ce pr\u0119dko\u015b\u0107.", "Mo\u017cliwo\u015b\u0107 skorzystania z 30-procentowego rz\u0105dowego dofinansowania na zakup corsy-e oznacza, \u017ce mo\u017cna j\u0105 kupi\u0107 taniej o nieco ponad 37 tys. z\u0142. Auto mo\u017cna zam\u00f3wi\u0107 tak\u017ce przez internet. W\u00f3wczas jednak trzeba ui\u015bci\u0107 1000 z\u0142 zwrotnej kaucji.", "Do polskich salon\u00f3w w ostatnich dniach wjecha\u0142a tak\u017ce elektryczna skoda citigo-e iv. Auto posiada 83-konny silnik pozwalaj\u0105cy osi\u0105gn\u0105\u0107 130 km/h. Auto do \u201esetki\u201d rozp\u0119dza si\u0119 w 12,5 sek.", "Samoch\u00f3d zosta\u0142 wyposa\u017cony w akumulator o pojemno\u015bci 36,8 kWh, kt\u00f3ry na pe\u0142nym na\u0142adowaniu umo\u017cliwia przejechanie maksymalnie 260 km.", "Skoda citigo-e iv dost\u0119pna jest w dw\u00f3ch wariantach wyposa\u017cenia: Ambition i Style. W pierwszej, ubo\u017cszej kierowcy otrzymaj\u0105 system utrzymania pasa ruchu, automatyczn\u0105 klimatyzacj\u0119, reflektory LED. Auto mo\u017cna \u0142adowa\u0107 z domowego gniazdka 230 V oraz pr\u0105dem przemiennym do 7,2 kW przy pomocy gniazda Type 2.", "Bogatsza wersja Style gwarantuje dodatkowo 16-calowe felgi, przyciemniane boczne szyby oraz gniazdo CCS s\u0142u\u017c\u0105ce do \u0142adowania auta pr\u0105dem sta\u0142ym do 40 kW.", "Skoda citigo-e iv zosta\u0142a wyceniona w Polsce na 81 900 z\u0142 (wariant Ambition) i 89 900 z\u0142 (wariant Style), co oznacza, \u017ce kupuj\u0105cy mog\u0105 skorzysta\u0107 z dofinansowania z Funduszu Niskoemisyjnego Transportu w wysoko\u015bci odpowiednio 24,5 i 27 tys. z\u0142."]}
{"url": "https://www.bankier.pl/moto/pie-spadek-popytu-na-niemieckie-auta-niepokoi-polskich-producentow-5625/", "title": ["PIE: spadek popytu na niemieckie auta niepokoi polskich producent\u00f3w"], "lead": ["Spadek popytu na niemieckie samochody na rynkach zagranicznych niepokoi polskich producent\u00f3w, bo wielu z nich jest dostawcami cz\u0119\u015bci i podzespo\u0142\u00f3w dla niemieckich fabryk \u2013 ocenili w czwartek eksperci Polskiego Instytutu Ekonomicznego (PIE)."], "text": ["Wed\u0142ug wylicze\u0144 Polskiego Instytutu Ekonomicznego, blisko jedna trzecia eksportu polskiego przemys\u0142u motoryzacyjnego trafia w\u0142a\u015bnie do Niemiec. \u201eNiepokoj\u0105cy dla polskich producent\u00f3w wydaje si\u0119 spadek popytu na niemieckie samochody na rynkach zagranicznych, gdy\u017c du\u017ca cz\u0119\u015b\u0107 tych producent\u00f3w jest dostawcami cz\u0119\u015bci i podzespo\u0142\u00f3w dla niemieckich fabryk\u201d \u2013 ocenia Instytut w najnowszym wydaniu \u201eTygodnika Gospodarczego PIE\u201d.", "Jak wynika z danych opublikowanych przez Federalny Urz\u0105d Statystyczny Niemiec (Destatis), na kt\u00f3re powo\u0142uj\u0105 si\u0119 analitycy PIE, we wrze\u015bniu 2019 r. niemiecki eksport towar\u00f3w zwi\u0119kszy\u0142 si\u0119 o 4,6 proc. w por\u00f3wnaniu z analogicznym okresem roku poprzedniego, po spadku o 3,9 proc. rok do roku w sierpniu br.", "\u201eJednak w pierwszych trzech kwarta\u0142ach tego roku sprzeda\u017c niemieckich towar\u00f3w za granic\u0105 zwi\u0119kszy\u0142a si\u0119 zaledwie o 0,9 proc. rdr, podczas gdy dostawy do Niemiec wzros\u0142y o 2 proc.\u201d \u2013 czytamy.", "Eksperci wskazuj\u0105, \u017ce pierwszy raz od kilku miesi\u0119cy we wrze\u015bniu wzr\u00f3s\u0142 niemiecki eksport do Wielkiej Brytanii (o 5,2 proc. rok do roku).", "\u201eW pierwszych trzech kwarta\u0142ach br. sprzeda\u017c na rynku brytyjskim zmniejszy\u0142a si\u0119 jednak o 3,9 proc. rdr, co by\u0142o kontynuacj\u0105 tendencji obserwowanej od 2016 r. Tym samym udzia\u0142 Wielkiej Brytanii w eksporcie Niemiec zmniejszy\u0142 si\u0119 do 6,0 proc. z 7,4 proc. w 2015 r.\u201d \u2013 zaznaczyli. Do spadku tego eksportu, jak wyja\u015bnili, przyczyni\u0142o si\u0119 g\u0142\u00f3wnie za\u0142amanie sprzeda\u017cy niemieckich samochod\u00f3w na rynku brytyjskim.", "PIE zwraca uwag\u0119, \u017ce pierwsze trzy kwarta\u0142y 2019 r. przynios\u0142y wzrost sprzeda\u017cy niemieckich towar\u00f3w w Stanach Zjednoczonych (o 5,5 proc. rdr) i Chinach (o 3,3 proc. rdr). \u201eUdzia\u0142 tych kraj\u00f3w w eksporcie Niemiec zwi\u0119kszy\u0142 si\u0119 do odpowiednio 9 proc. i 7,1 proc.; o 0,1 pkt. proc., do 4,9 proc., zwi\u0119kszy\u0142 si\u0119 tak\u017ce udzia\u0142 Polski\u201d \u2013 napisali.", "Wed\u0142ug PIE do spowolnienia dynamiki niemieckiego eksportu w pierwszych trzech kwarta\u0142ach 2019 r. przyczyni\u0142 si\u0119 spadek zagranicznego popytu na towary maj\u0105ce du\u017ce znaczenie w strukturze tego eksportu. \u201eO 3,9 proc. rdr zmala\u0142 eksport lek\u00f3w i wyrob\u00f3w farmaceutycznych, o 2,4 proc. rdr eksport samochod\u00f3w i cz\u0119\u015bci motoryzacyjnych, a o 1,4 proc. rdr \u2013 artyku\u0142\u00f3w z tworzyw sztucznych\u201d \u2013 wskazali.", "Dane o niemieckim eksporcie towar\u00f3w, jak podkre\u015blili eksperci Instytutu, s\u0105 zatem istotne z punktu widzenia polskiego eksportu za Odr\u0119. Z bada\u0144 Polskiego Instytutu Ekonomicznego wynika, \u017ce dynamika naszego eksportu do Niemiec \u201ewykazuje siln\u0105 zale\u017cno\u015b\u0107 od kszta\u0142towania si\u0119 niemieckiego eksportu, a tym samym od zagranicznego popytu na niemieckie towary i us\u0142ugi, w kt\u00f3rych zawarty jest polski komponent\u201d.", "\u201eNie nale\u017cy jednak zapomina\u0107, \u017ce po\u0142ow\u0119 polskiego eksportu do Niemiec stanowi\u0105 dobra finalne, kt\u00f3rych sprzeda\u017c zale\u017cy od popytu wewn\u0119trznego w Niemczech. Ten za\u015b jest solidny i stabilny, co wynika m.in. z rosn\u0105cej konsumpcji gospodarstw domowych na skutek dobrej sytuacji na rynku pracy\u201d \u2013 podkre\u015bla PIE. Jego analitycy zwracaj\u0105 uwag\u0119, \u017ce wed\u0142ug danych Destatis niemiecki import z Polski by\u0142 po pierwszych trzech kwarta\u0142ach 2019 r. o 5 proc. wy\u017cszy ni\u017c w analogicznym okresie ubieg\u0142ego roku. (PAP)", "autor: Magdalena Jarco", "maja/ pad/"]}
{"url": "https://www.bankier.pl/moto/w-lodzi-powstanie-200-stacji-ladowania-samochodow-elektrycznych-5627/", "title": ["W \u0141odzi powstanie 200 stacji \u0142adowania samochod\u00f3w elektrycznych"], "lead": ["Do ko\u0144ca przysz\u0142ego roku na \u0142\u00f3dzkich ulicach pojawi si\u0119 200 stacji \u0142adowania samochod\u00f3w elektrycznych. Ich lokalizacje wyznaczono po konsultacjach z mieszka\u0144cami."], "text": ["Jak zapowiedzia\u0142a prezydent \u0141odzi Hanna Zdanowska, kt\u00f3ra przedstawi\u0142a map\u0119 planowanych stacji \u0142adowania samochod\u00f3w elektrycznych na terenie miasta, projekt jest cz\u0119\u015bci\u0105 wprowadzanej w \u0141odzi eko rewolucji, maj\u0105cej na celu m.in. walk\u0119 ze smogiem.", "\u201eAby mieszka\u0144cy chcieli kupowa\u0107 samochody elektryczne czy hybrydowe, potrzebuj\u0105 punkt\u00f3w do\u0142adowania. Chcemy, by do ko\u0144ca 2020 r. w \u0141odzi powsta\u0142o przesz\u0142o 200 stacji \u0142adowania samochod\u00f3w elektrycznych. Powstan\u0105 one zar\u00f3wno w centrum, np. na Placu Komuny, jak i miejscach, gdzie \u0142odzianie wypoczywaj\u0105, np. w okolicy Obrodu Botanicznego, czy aquaparku Fala. Planujemy, \u017ce jeszcze w grudniu zostanie rozpisany przetarg, kt\u00f3ry wy\u0142oni wykonawc\u0119 i operatora punkt\u00f3w \u0142adowania\u201d \u2013 podkre\u015bli\u0142a.", "Zgodnie z opracowan\u0105 przez magistrat map\u0105, w \u0141odzi b\u0119dzie 29 lokalizacji, w kt\u00f3rych \u0142\u0105cznie znajdzie si\u0119 ponad 200 punkt\u00f3w \u0142adowania. Co istotne, miejsca te zosta\u0142y wskazane po konsultacjach z mieszka\u0144cami oraz dostawcami energii elektrycznej.", "O znaczeniu dost\u0119pno\u015bci punkt\u00f3w \u0142adowania dla rozwoju elektromobilno\u015bci m\u00f3wi\u0142 prezes Polskiego Stowarzyszenia Paliw Alternatywnych Maciej Mazur.", "\u201eTo czynnik, kt\u00f3ry istotnie wp\u0142ywa na decyzj\u0119 o zakupie samochodu elektrycznego; jest to potwierdzone badaniami m.in. wykonywanymi przez nas w ramach barometru nowej mobilno\u015bci. Ponad 50 proc. Polak\u00f3w wskazuje, \u017ce to podstawowy czynnik\u201d \u2013 zaznaczy\u0142.", "Wyja\u015bni\u0142 te\u017c, \u017ce w\u0142a\u015bciwe rozlokowanie punkt\u00f3w jest kluczem do sukcesu. Z bada\u0144 holenderskich wynika, \u017ce 60 proc. kierowc\u00f3w samochod\u00f3w elektrycznych w ci\u0105gu roku \u0142aduje si\u0119 na zaledwie pi\u0119ciu stacjach. \u201eTo znaczy, \u017ce nie ilo\u015b\u0107, ale miejsce rozlokowania stacji jest kluczowe\u201d \u2013 doda\u0142.", "Wed\u0142ug Mazura, w Europie istnieje ponad 200 stref czystego transportu. Jak zauwa\u017cy\u0142, ich wprowadzenie pocz\u0105tkowo wzbudza\u0142o niezadowolenie mieszka\u0144c\u00f3w, gdy\u017c lokalne w\u0142adze zacz\u0119\u0142y od wyznaczenia stref, a dopiero potem zaj\u0119\u0142y si\u0119 budow\u0105 infrastruktury dla pojazd\u00f3w elektrycznych.", "\u201eCiesz\u0119 si\u0119, \u017ce \u0141\u00f3d\u017a post\u0119puje inaczej. Najpierw chce zapewni\u0107 infrastruktur\u0119, by p\u00f3\u017aniej mogli z niej korzysta\u0107 kierowcy samochod\u00f3w elektrycznych. \u0141\u00f3d\u017a ma wszelkie szanse, by sta\u0107 si\u0119 w kraju liderem elektromobilno\u015bci\u201d \u2013 oceni\u0142.", "Wed\u0142ug danych magistratu, w \u0141odzi zarejestrowanych jest ponad 300 pojazd\u00f3w o nap\u0119dzie elektrycznym; ich liczba sukcesywnie wzrasta.", "autorka: Agnieszka Grzelak-Micha\u0142owska"]}
{"url": "https://www.bankier.pl/moto/tak-warszawa-obrasta-w-nowe-auta-mapa-dzielnic-5632/", "title": ["Tak Warszawa obrasta w nowe auta. Mapa dzielnic"], "lead": ["Od stycznia do listopada w Warszawie zarejestrowano 111\u00a0003 nowe samochody osobowe \u2013 wynika z danych Instytutu Bada\u0144 Rynku Motoryzacyjnego Samar. Tylko co jedenaste zarejestrowali u\u017cytkownicy prywatni."], "text": ["Od stycznia do listopada w Warszawie zarejestrowano 111\u00a0003 nowe samochody osobowe \u2013 wynika z danych Instytutu Bada\u0144 Rynku Motoryzacyjnego Samar. Tylko co jedenaste zarejestrowali u\u017cytkownicy prywatni.", "W Warszawie \u2013 bior\u0105c pod uwag\u0119 zar\u00f3wno firmy, jak i klient\u00f3w indywidualnych \u2013 od pocz\u0105tku roku do ko\u0144ca pa\u017adziernika zarejestrowane zosta\u0142o co czwarte nowe auto (24 proc.) ", "W przypadku samych firm w stolicy rejestrowany by\u0142 co trzeci nowy samoch\u00f3d w tym roku (31,5 proc.).", "Dwie trzecie spo\u015br\u00f3d 9676 nowych aut klienci indywidualni zarejestrowali w lewobrze\u017cnej cz\u0119\u015bci stolicy (67,4 proc.). Najwi\u0119cej nowych samochod\u00f3w przyby\u0142o w tym czasie na Ursynowie (1070 egzemplarzy) i Mokotowie (1056). Najmniej nowych aut w lewobrze\u017cnej Warszawie kupili mieszka\u0144cy \u017boliborza (240).", "W przypadku prawobrze\u017cnej Warszawy najwi\u0119cej samochod\u00f3w od stycznia do listopada przyby\u0142o na Pradze-Po\u0142udnie (910) i Bia\u0142o\u0142\u0119ce (822). Najmniej nowych aut zarejestrowali mieszka\u0144cy Rembertowa (108) i Weso\u0142ej (136). To tak\u017ce najgorszy wynik w okresie od stycznia do listopada w ca\u0142ej stolicy."]}
{"url": "https://www.bankier.pl/moto/5638-5638/", "title": ["Dwunastomilionowy samoch\u00f3d z fabryki FCA w Tychach"], "lead": ["12 mln samochod\u00f3w wyprodukowa\u0142a dot\u0105d fabryka Fiat Chrysler Automobiles (FCA) Poland w Tychach. W poniedzia\u0142ek z linii produkcyjnej tyskiego zak\u0142adu zjecha\u0142 dwunastomilionowy pojazd, kt\u00f3rym okaza\u0142 si\u0119 produkowany tam od 2007 r. Fiat 500."], "text": ["Jak wynika z poniedzia\u0142kowej informacji FCA, trzy dni wcze\u015bniej wyprodukowano tam r\u00f3wnie\u017c 500-tysi\u0119czny egzemplarz modelu Lancia Ypsilon. Wci\u0105\u017c najliczniej produkowanym w Tychach pojazdem okazuje si\u0119 model 126, kt\u00f3rego powsta\u0142o tam ponad 3,3 mln egzemplarzy (drugi wynik, 2,3 mln egz., nale\u017cy do 500; trzeci \u2013 2,15 mln egz., do Pandy).", "FCA Poland to najwi\u0119ksza z 13 sp\u00f3\u0142ek koncernu FCA w Polsce. W 2018 r. z linii produkcyjnych tyskiej fabryki zjecha\u0142o \u0142\u0105cznie blisko 260 tys. sztuk samochod\u00f3w marek Fiat, Abarth i Lancia, z kt\u00f3rych 99 proc. znalaz\u0142o odbiorc\u00f3w w 58 krajach na ca\u0142ym \u015bwiecie. FCA Poland jest jednym z najwi\u0119kszych eksporter\u00f3w w kraju.", "Wed\u0142ug danych sp\u00f3\u0142ki w ci\u0105gu 27 lat (od 1992 r.) grupa FCA zainwestowa\u0142a w Polsce 11,3 mld z\u0142. Z tych \u015brodk\u00f3w zmodernizowano infrastruktur\u0119 tyskiego zak\u0142adu, powsta\u0142y m.in. nowa zrobotyzowana spawalnia, nowa lakiernia wodorozcie\u0144czalna i nowa hala monta\u017cu. Inwestycje wp\u0142yn\u0119\u0142y te\u017c na prace badawczo-rozwojowe, popraw\u0119 warunk\u00f3w pracy, organizowanie szkole\u0144, ochron\u0119 \u015brodowiska oraz dostosowanie do \u015bwiatowych standard\u00f3w.", "Obecnie FCA Poland jest jednym z najwa\u017cniejszych inwestor\u00f3w w Polsce oraz jednym z najwi\u0119kszych pracodawc\u00f3w w regionie, daj\u0105c zatrudnienie prawie 2,5 tys. pracownikom. Dwa samochody produkowane w Tychach \u2013 Panda i 500 \u2013 zdoby\u0142y tytu\u0142 Car of The Year.", "Przedstawiciele FCA podkre\u015blaj\u0105, \u017ce cho\u0107 \u201epi\u0119\u0107setka\u201d jest obecna na rynku ju\u017c od 12 lat, wci\u0105\u017c cieszy si\u0119 popularno\u015bci\u0105. W ub. roku tyska fabryka zwi\u0119kszy\u0142a produkcj\u0119 Fiata 500 i spokrewnionego z nim Abartha 500 o ok. 4 proc.; \u201epi\u0119\u0107setek\u201d wyprodukowano ok. 3 tys. wi\u0119cej ni\u017c rok wcze\u015bniej, a Abarth\u00f3w 500 ok. 4,5 tys. Mi\u0119dzy innymi dzi\u0119ki temu uda\u0142o si\u0119 cz\u0119\u015bciowo zrekompensowa\u0107 ubytek produkcji, spowodowany zaprzestaniem wytwarzania w Tychach Forda Ka, kt\u00f3ry powstawa\u0142 tam przez osiem lat (\u0142\u0105cznie ponad 0,5 mln egz).", "Zgodnie z informacj\u0105 FCA za pocz\u0105tek przemys\u0142u motoryzacyjnego na \u015al\u0105sku jest uznawany 1971 r., gdy z Fabryki Samochod\u00f3w Ma\u0142olitra\u017cowych w Bielsku-Bia\u0142ej wyjecha\u0142y pierwsze pojazdy Syrena. Po tym, jak w 1973 r. polski rz\u0105d wykupi\u0142 licencj\u0119 od Fiata, w bielskim zak\u0142adzie ruszy\u0142a produkcja Fiat\u00f3w 126p.", "W 1975 r. powsta\u0142 zak\u0142ad produkcyjny w Tychach, gdzie kontynuowano produkcj\u0119 \u201emalucha\u201d. Og\u00f3\u0142em przez 27 lat, w latach 1973-2000, w fabrykach w Tychach i Bielsku-Bia\u0142ej wyprodukowano \u0142\u0105cznie ponad 3,3 mln Fiat\u00f3w 126p.", "W 1991 r. w Tychach rozpocz\u0119to produkcj\u0119 Fiata Cinquecento, a w 1997 r. \u2013 Seicento. W 1992 r. wobec umowy z w\u0142oskim Fiatem powsta\u0142a sp\u00f3\u0142ka Fiat Auto Poland. Pod t\u0105 nazw\u0105 tyski zak\u0142ad produkowa\u0142 i montowa\u0142 samochody: Cinquecento, Uno, Punto, Seicento, Bravo, Brava, Marea, Ducato, Iveco, Seicento, Siena i Palio Weekend, Panda, Fiat i Abarth 500 oraz Lancie Ypsilon. W latach 2008-2016 na zlecenie koncernu Ford powstawa\u0142y tam r\u00f3wnie\u017c Fordy Ka.", "autor: Mateusz Babak"]}
{"url": "https://www.bankier.pl/moto/ile-wydajemy-na-mechanika-nawet-25-tys-zl-rocznie-5645/", "title": ["Ile wydajemy na mechanika? Nawet 2,5 tys. z\u0142 rocznie"], "lead": ["\u015arednio 1360 z\u0142 wydaj\u0105 w ci\u0105gu roku polscy kierowcy na napraw\u0119 samochodu. Co trzeci odwiedza mechanika nawet co dwa miesi\u0105ce \u2013 wynika z badania przeprowadzonego przez serwis dobrymechanik.pl."], "text": ["\u015arednio 1360 z\u0142 wydaj\u0105 w ci\u0105gu roku polscy kierowcy na napraw\u0119 samochodu. Co trzeci odwiedza mechanika nawet co dwa miesi\u0105ce \u2013 wynika z badania przeprowadzonego przez serwis dobrymechanik.pl.", "Wydatki ponoszone na naprawy auta zale\u017c\u0105 m.in. od jego klasy i wieku. Najmniej \u2013 \u015brednio 886 z\u0142 \u2013 p\u0142ac\u0105 kierowcy aut miejskich, najwi\u0119cej \u2013 \u015brednio 2471 z\u0142 \u2013 kierowcy je\u017cd\u017c\u0105cy autami klasy premium i sportowymi. Najwi\u0119cej koszt\u00f3w generuj\u0105 tak\u017ce auta w wieku od 4 do 10 lat \u2013 \u015brednio 1576 z\u0142.", "Wydatki na napraw\u0119 samochodu \u2013 2019", "\u0179r\u00f3d\u0142o: dobrymechanik.pl", "\u2013 Z naszego badania wynika, \u017ce najwi\u0119cej na naprawy wydaj\u0105 w\u0142a\u015bciciele aut, kt\u00f3re maj\u0105 4-10 lat, a wi\u0119c konstruowane ju\u017c w oparciu o nowoczesne technologie, kt\u00f3re wymagaj\u0105 zaawansowanej wiedzy oraz narz\u0119dzi \u2013 zauwa\u017ca Filip Go\u017adziewicz z serwisu dobrymechanik.pl. \u2013 Mimo \u017ce kierowcy do\u015b\u0107 cz\u0119sto korzystaj\u0105 z\u00a0us\u0142ug warsztat\u00f3w samochodowych, liczba takich plac\u00f3wek maleje. Najcz\u0119\u015bciej upadaj\u0105 ma\u0142e zak\u0142ady o niskich kompetencjach, niedysponuj\u0105ce narz\u0119dziami, kt\u00f3re s\u0105 niezb\u0119dne do naprawy coraz bardziej skomplikowanych aut \u2013 dodaje.", "Jak wynika z badania przeprowadzonego przez serwis dobrymechanik.pl, zdecydowana wi\u0119kszo\u015b\u0107 kierowc\u00f3w korzysta z samochod\u00f3w starszych ni\u017c 5-letnie. Najwi\u0119cej \u2013 42 proc. \u2013 posiada auta w wieku od 5 do 10 lat. Na m\u0142odsze auta pozwalaj\u0105 sobie cz\u0119\u015bciej osoby, kt\u00f3rych doch\u00f3d przekracza 6 tys. z\u0142 netto miesi\u0119cznie. Ponad 30 proc. z nich posiada auto m\u0142odsze ni\u017c 4-letnie.", "Najmniej \u2013 \u015brednio 886 z\u0142 rocznie wydaj\u0105 na naprawy w\u0142a\u015bciciele najmniejszych aut miejskich.", "Najwi\u0119cej u mechanik\u00f3w zostawiaj\u0105 najm\u0142odsi kierowcy w wieku 18-24 lat \u2013 \u015brednio 1407 z\u0142 rocznie. Z kolei starsi kierowcy \u2013 powy\u017cej 55. roku \u017cycia \u2013 na naprawy swoich aut wydaj\u0105 \u015brednio 829 z\u0142.", "Jak kierowcy szukaj\u0105 zaufanego warsztatu samochodowego? Wi\u0119kszo\u015b\u0107 \u2013 40 proc.\u00a0\u2013 je\u017adzi na naprawy i przegl\u0105dy do mechanik\u00f3w polecanych przez rodzin\u0119 i znajomych, 25 proc. szuka sprawdzonego warsztatu w internecie.", "Wed\u0142ug innych danych, zebranych przez serwis Motofocus.pl, ", ". Co czwarty deklaruje zarobki na poziomie 3500-4499 z\u0142 netto, wynagrodzenie 15 proc. mie\u015bci si\u0119 w przedziale 1500-2499 z\u0142, a 5 proc. mo\u017ce pochwali\u0107 si\u0119 p\u0142ac\u0105 powy\u017cej 6500 z\u0142 na r\u0119k\u0119.", "Poziom wynagrodze\u0144 jest r\u00f3wnie\u017c silnie uzale\u017cniony od specjalizacji, na lepsze stawki mog\u0105 liczy\u0107 mechanicy pojazd\u00f3w ci\u0119\u017carowych i elektrycy.", "Badanie przeprowadzone na zlecenie serwisu dobrymechanik.pl zosta\u0142o wykonane w pa\u017adzierniku 2019 r. Przepytani zostali posiadacze prawa jazdy kategorii B, kt\u00f3rzy korzystali z us\u0142ug warsztat\u00f3w i serwis\u00f3w samochodowych w ci\u0105gu ostatnich sze\u015bciu miesi\u0119cy w najwi\u0119kszych polskich miastach."]}
{"url": "https://www.bankier.pl/moto/kradzieze-aut-w-europie-co-piecdziesiate-z-polski-5506/", "title": ["Kradzie\u017ce aut w Europie \u2013 co pi\u0119\u0107dziesi\u0105te z Polski"], "lead": ["O przesz\u0142o jedn\u0105 czwart\u0105 spad\u0142a liczba kradzie\u017cy aut w Unii Europejskiej w ci\u0105gu ostatnich o\u015bmiu lat \u2013 wynika z danych Eurostatu. W Polsce w 2017 r. zosta\u0142o skradzionych 37 aut w przeliczeniu na 100 000 mieszka\u0144c\u00f3w \u2013 to jeden z lepszych wynik\u00f3w w Unii Europejskiej."], "text": ["O przesz\u0142o jedn\u0105 czwart\u0105 spad\u0142a liczba kradzie\u017cy aut w Unii Europejskiej w ci\u0105gu ostatnich o\u015bmiu lat \u2013 wynika z danych Eurostatu. W Polsce w 2017 r. zosta\u0142o skradzionych 37 aut w przeliczeniu na 100 000 mieszka\u0144c\u00f3w \u2013 to jeden z lepszych wynik\u00f3w w Unii Europejskiej.", "W latach 2015-2017 w Unii Europejskiej \u0142upem z\u0142odziei pada\u0142o \u015brednio 700 tys. aut rocznie. W por\u00f3wnaniu do lat 2008-2010 policjanci w UE i w Polsce notowali \u015brednio o 29 proc. i 18 proc. mniej kradzie\u017cy samochod\u00f3w.", "Najwi\u0119cej skradzionych aut w przeliczeniu na 100\u00a0000 mieszka\u0144c\u00f3w w latach 2015-2017 odnotowano w Luksemburgu (328). Z\u0142odzieje aut grasowali tak\u017ce w Grecji (269), W\u0142oszech (257), Szwecji (256), Francji (247) i Czechach (238).", "Najbezpieczniej pod tym wzgl\u0119dem by\u0142o w Danii (4 skradzione auta na 100\u00a0000 mieszka\u0144c\u00f3w), Rumunii (15) i w Chorwacji (20). Polska uplasowa\u0142a si\u0119 na \u00f3smym miejscu. W Polsce na 100\u00a0000 mieszka\u0144c\u00f3w przypada\u0142o 37 skradzionych samochod\u00f3w. Cho\u0107 to jednak wy\u0142\u0105cznie \u015brednia, to mo\u017cna j\u0105 por\u00f3wna\u0107 do sytuacji, w kt\u00f3rej w ci\u0105gu roku w Warszawie skradziono by 665 aut.", "Nominalnie najwi\u0119cej aut w 2017 r. \u201eznikn\u0119\u0142o\u201d we W\u0142oszech \u2013 145\u00a0758. Powy\u017cej 100\u00a0000 kradzie\u017cy odnotowano tak\u017ce w Wielkiej Brytanii (111\u00a0999). W Polsce w 2017 r. z\u0142odzieje wsiedli do 12\u00a0449 aut. Dla por\u00f3wnania w 2016 r. policja odnotowa\u0142a 14\u00a0340 tego typu przest\u0119pstw, a w 2008 r.\u00a0 -17\u00a0669. Najgorszy pod tym wzgl\u0119dem by\u0142 rok 2018, kiedy w\u0142a\u015bciciele z powodu kradzie\u017cy stracili 18\u00a0234 samochod\u00f3w.", "\n"]}
{"url": "https://www.bankier.pl/moto/przejscie-dla-pieszych-zatrzyma-auto-i-podziekuje-5520/", "title": ["Przej\u015bcie dla pieszych zatrzyma auto. I podzi\u0119kuje"], "lead": ["Zamiast tradycyjnych malowanych na jezdni pas\u00f3w \u2013 podnosz\u0105ca si\u0119 przed nadje\u017cd\u017caj\u0105cym samochodem barykada \u2013 takie przej\u015bcie dla pieszych stworzono w kanadyjskim Quebecu."], "text": ["Zamiast tradycyjnych malowanych na jezdni pas\u00f3w \u2013 podnosz\u0105ca si\u0119 przed nadje\u017cd\u017caj\u0105cym samochodem barykada \u2013 takie przej\u015bcie dla pieszych stworzono w kanadyjskim Quebecu.", "Przej\u015bcie fizycznie jednak nie istnieje. Powsta\u0142o na potrzeby filmu, kt\u00f3ry ma u\u015bwiadomi\u0107 kierowcom, jak wa\u017cne jest zatrzymywanie si\u0119 przed pasami. Jak pokazuj\u0105 statystyki, u\u015bwiadamia. Film obejrza\u0142o bowiem ju\u017c blisko 10 mln os\u00f3b.", "Na filmie wida\u0107, jak zwyk\u0142e \u017c\u00f3\u0142te pasy (na taki kolor przej\u015bcia dla pieszych malowane s\u0105 w Kanadzie) nagle podnosz\u0105 si\u0119 tu\u017c przed nadje\u017cd\u017caj\u0105cym samochodem i odgradzaj\u0105 przechodz\u0105cych pieszych. Po zatrzymaniu zaskoczony kierowca mo\u017ce przeczyta\u0107: \u201eTo przej\u015bcie chroni pieszych. Dzi\u0119kujemy, \u017ce si\u0119 zatrzyma\u0142e\u015b\u201d", "Film jest inicjatyw\u0105 kanadyjskiej organizacji SAAQ (Soci\u00e9t\u00e9 de l\u2019Assurance Automobile du Qu\u00e9bec) odpowiadaj\u0105cej za bezpiecze\u0144stwo na drogach.\u00a0", "Z danych policji wynika, \u017ce ", ", kt\u00f3ra ponios\u0142a \u015bmier\u0107 w wyniku wypadk\u00f3w drogowych w 2018 r., zosta\u0142a zabita na przej\u015bciu dla pieszych.", "\u00a0"]}
{"url": "https://www.bankier.pl/moto/bristol-bedzie-pierwszym-miastem-w-wielkiej-brytanii-z-zakazem-wjazdu-dla-diesli-5529/", "title": ["Bristol b\u0119dzie pierwszym miastem w Wielkiej Brytanii z zakazem wjazdu dla diesli"], "lead": ["Bristol w po\u0142udniowo-zachodniej Anglii b\u0119dzie pierwszym miastem w Wielkiej Brytanii, kt\u00f3re zaka\u017ce samochodom z silnikami diesla wjazdu do cz\u0119\u015bci centrum \u2013 zdecydowa\u0142y we wtorek lokalne w\u0142adze."], "text": ["Zgodnie z planem, kt\u00f3ry ma wej\u015b\u0107 w \u017cycie w 2021 r., w centrum miasta wyznaczone zostan\u0105 dwie strefy. Do pierwszej, w samym centrum, prywatne samochody z silnikami diesla nie b\u0119d\u0105 mog\u0142y wje\u017cd\u017ca\u0107 w godz. 7-15, za\u015b pojazdy u\u017cyteczno\u015bci publicznej, takie jak taks\u00f3wki, autobusy, vany i ci\u0119\u017car\u00f3wki, b\u0119d\u0105 musia\u0142y p\u0142aci\u0107 za wjazd. W drugiej, szerszej strefie op\u0142aty nadal b\u0119d\u0105 nak\u0142adane na pojazdy u\u017cyteczno\u015bci publicznej, natomiast na samochody prywatne ju\u017c nie.", "Op\u0142aty maj\u0105 wynosi\u0107 9 funt\u00f3w dziennie w przypadku taks\u00f3wek i van\u00f3w oraz 100 funt\u00f3w dla autobus\u00f3w i ci\u0119\u017car\u00f3wek. Do pobierania op\u0142at ma by\u0107 u\u017cywany taki sam system rozpoznawania tablic rejestracyjnych, jaki jest u\u017cywany w Londynie w przypadku wjazdu do strefy p\u0142atnej.", "Rada miejska Bristolu zdecydowa\u0142a o wprowadzeniu zakazu, ale doprecyzowane musz\u0105 by\u0107 jeszcze jego szczeg\u00f3\u0142y, np. ile b\u0119d\u0105 wynosi\u0107 kary za nieuprawniony wjazd, oraz jakie kategorie pojazd\u00f3w mog\u0105 by\u0107 wy\u0142\u0105czone z zakazu. Plan musi te\u017c jeszcze zosta\u0107 zatwierdzony przez rz\u0105d.", "W\u0142adze Bristolu zosta\u0142y prawnie zobligowane przez rz\u0105d do podj\u0119cia dzia\u0142a\u0144 na rzecz poprawy jako\u015bci powietrza, lecz ju\u017c dwa razy w wyznaczonym terminie nie przedstawi\u0142y planu rozwi\u0105zania tej sytuacji. Teraz maj\u0105 nadziej\u0119, \u017ce dzi\u0119ki zakazowi do 2025 roku uda si\u0119 obni\u017cy\u0107 zanieczyszczenie powietrza w centrum poni\u017cej wyznaczonych przez rz\u0105d maksymalnych limit\u00f3w.", "Dyskusje na temat wyznaczenia stref ograniczonej emisji spalin \u2013 albo poprzez zakaz wjazdu dla starszych samochod\u00f3w z silnikami diesla, albo poprzez wprowadzenie op\u0142at za wjazd \u2013 prowadzone s\u0105 tak\u017ce w innych brytyjskich miastach, m.in. w Londynie, Birmingham i Leicester, ale w \u017cadnym nie przynios\u0142y jeszcze konkretnych efekt\u00f3w.", "Z Londynu Bart\u0142omiej Niedzi\u0144ski"]}
{"url": "https://www.bankier.pl/moto/auta-moga-podrozec-o-20-proc-juz-w-styczniu-5531/", "title": ["Auta mog\u0105 podro\u017ce\u0107 o 20 proc. ju\u017c w styczniu"], "lead": ["Nowe, bardziej restrykcyjne normy emisji spalin i ewentualne kary za ich przekraczanie mog\u0105 sprawi\u0107, \u017ce w przysz\u0142ym roku za samoch\u00f3d trzeba b\u0119dzie zap\u0142aci\u0107 od 10 do nawet 20 proc. wi\u0119cej ni\u017c obecnie \u2013 donosi ", "\u201eRzeczpospolita\u201d", "."], "text": ["Nowe, bardziej restrykcyjne normy emisji spalin i ewentualne kary za ich przekraczanie mog\u0105 sprawi\u0107, \u017ce w przysz\u0142ym roku za samoch\u00f3d trzeba b\u0119dzie zap\u0142aci\u0107 od 10 do nawet 20 proc. wi\u0119cej ni\u017c obecnie \u2013 donosi ", ".", "Unijna walka z klasycznymi, benzynowymi i dieslowskimi nap\u0119dami sprawia, \u017ce kupuj\u0105cy samochody musz\u0105 coraz g\u0142\u0119biej si\u0119ga\u0107 do kieszeni. Od stycznia unijna walka z nadmiern\u0105 emisj\u0105 spalin b\u0119dzie jeszcze mocniejsza.", "Wszystko przez nowe, bardziej restrykcyjne normy emisji dwutlenku w\u0119gla, kt\u00f3re b\u0119d\u0105 wynosi\u0142y 95 g na kilometr. Producenci, kt\u00f3rzy nie spe\u0142ni\u0105 nowych wymog\u00f3w, b\u0119d\u0105 p\u0142acili 95 euro kary za ka\u017cdy przekroczony gram. B\u0119dzie ona naliczana od ka\u017cdego sprzedanego samochodu.", "Jak szacuje serwis Carsmile.pl, je\u015bli koncerny produkowa\u0142yby auta wydzielaj\u0105ce do atmosfery tyle dwutlenku w\u0119gla, ile w ubieg\u0142ym roku (\u015brednio 120,5 g/km), kara tylko od jednego wyprodukowanego samochodu wynios\u0142aby ponad 2400 euro. Za kary najprawdopodobniej zap\u0142ac\u0105 nie producenci, a klienci. Oznacza\u0142oby to \u015brednio co najmniej 10 tys. z\u0142otych wi\u0119cej do obecnej ceny samochodu.", "Niestety, dla przeci\u0119tnego Kowalskiego ucieczk\u0105 od podwy\u017cek na pewno nie s\u0105 auta elektryczne, kt\u00f3re \u2013 jak wylicza \u201eRzeczpospolita\u201d po analizie cen opla corsy e, mazdy mx-30, volkswagena e-golfa, renault zoe, mercedesa eqc i audi etron \u2013 s\u0105 \u015brednio o 101 proc. dro\u017csze od zbli\u017conych do nich modeli benzynowych.", "\n"]}
{"url": "https://www.bankier.pl/moto/wstawa-ws-korytarza-zycia-i-jazdy-na-suwak-podpisana-przez-prezydenta-5552/", "title": ["Ustawa ws. \u201ekorytarza \u017cycia\u201d i jazdy \u201ena suwak\u201d podpisana przez prezydenta"], "lead": ["Obowi\u0105zek tworzenia tzw. korytarza \u017cycia i jazdy \u201ena suwak\u201d wprowadza nowelizacja Prawa o ruchu drogowym, podpisana przez prezydenta Andrzeja Dud\u0119 \u2013 poinformowa\u0142a w \u015brod\u0119 Kancelaria Prezydenta RP. Nowe przepisy maj\u0105 wej\u015b\u0107 w \u017cycie po 21 dniach od og\u0142oszenia."], "text": ["Obowi\u0105zek tworzenia tzw. korytarza \u017cycia i jazdy \u201ena suwak\u201d wprowadza nowelizacja Prawa o ruchu drogowym, podpisana przez prezydenta Andrzeja Dud\u0119 \u2013 poinformowa\u0142a w \u015brod\u0119 Kancelaria Prezydenta RP. Nowe przepisy maj\u0105 wej\u015b\u0107 w \u017cycie po 21 dniach od og\u0142oszenia.", "Celem nowych rozwi\u0105za\u0144 jest zapewnienie kr\u00f3tszego czasu przejazdu s\u0142u\u017cb ratowniczych do poszkodowanych oraz zmniejszenie zator\u00f3w drogowych i poprawa bezpiecze\u0144stwa w przypadku wykonywania manewru zmiany pasa ruchu, kiedy na jezdni z co najmniej dwoma pasami w jednym kierunku jeden z nich si\u0119 ko\u0144czy.", "Zgodnie z ustaw\u0105, w razie zwi\u0119kszenia nat\u0119\u017cenia ruchu utrudniaj\u0105cego przejazd pojazd\u00f3w uprzywilejowanych, szczeg\u00f3lnie ratowniczych, kieruj\u0105cy poruszaj\u0105cy si\u0119 drog\u0105 z dwoma pasami ruchu w tym samym kierunku b\u0119d\u0105 mieli obowi\u0105zek zjecha\u0107 odpowiednio jak najbli\u017cej lewej i prawej kraw\u0119dzi jezdni. Gdy pas\u00f3w w jednym kierunku jest wi\u0119cej, kierowcy poruszaj\u0105cy si\u0119 lewym skrajnym pasem maj\u0105 obowi\u0105zek zjecha\u0107 na lewo, a poruszaj\u0105cy si\u0119 pozosta\u0142ymi pasami \u2013 na prawo.", "Z kolei na jezdni z wi\u0119cej ni\u017c dwoma pasami ruchu w tym samym kierunku, poruszaj\u0105cy si\u0119 skrajnym lewym pasem ruchu b\u0119dzie obowi\u0105zany do usuni\u0119cia si\u0119 z drogi pojazdu uprzywilejowanego przez zjechanie jak najbli\u017cej lewej kraw\u0119dzi pasa, a poruszaj\u0105cy si\u0119 pasami s\u0105siednimi b\u0119d\u0105 obowi\u0105zani do usuni\u0119cia si\u0119 z drogi pojazdu uprzywilejowanego przez zjechanie jak najbli\u017cej prawej kraw\u0119dzi swoich pas\u00f3w.", "Zmiany przewiduj\u0105 te\u017c, \u017ce w przypadku gdy nie istnieje mo\u017cliwo\u015b\u0107 ci\u0105g\u0142ej kontynuacji jazdy pasem ruchu na jezdni z wi\u0119cej ni\u017c jednym pasem w tym samym kierunku jazdy, z powodu wyst\u0105pienia utrudnienia na tym pasie lub zanikania tego pasa, kieruj\u0105cy pojazdem poruszaj\u0105cym si\u0119 s\u0105siednim pasem ruchu jest obowi\u0105zany umo\u017cliwi\u0107 kieruj\u0105cemu pojazdem znajduj\u0105cym si\u0119 na takim pasie ruchu zmian\u0119 tego pasa na s\u0105siedni. Manewr zmiany pasa ruchu powinien nast\u0119powa\u0107 w spos\u00f3b pojedynczy i naprzemienny.", "autor: \u0141ukasz Paw\u0142owski"]}
{"url": "https://www.bankier.pl/moto/coraz-wiecej-samochodow-z-napedami-alternatywnymi-5559/", "title": ["Coraz wi\u0119cej samochod\u00f3w z nap\u0119dami alternatywnymi"], "lead": ["W opublikowanym w \u015brod\u0119 raporcie PZPM i KPMG podano m.in., \u017ce od pocz\u0105tku 2019 r. o ponad 60 proc. w uj\u0119ciu rocznym wzros\u0142a liczba rejestracji w Polsce samochod\u00f3w z nap\u0119dem alternatywnym. W tym czasie zarejestrowano ponad 410 tys. samochod\u00f3w osobowych."], "text": ["W raporcie kwartalnym Polskiego Zwi\u0105zku Przemys\u0142u Motoryzacyjnego (PZPM) i firmy KPMG podano, \u017ce w trzech pierwszych kwarta\u0142ach 2019 r. w Polsce zarejestrowano 410,8 tys. nowych samochod\u00f3w osobowych \u2013 o 1,9 proc. wi\u0119cej w por\u00f3wnaniu do analogicznego okresu poprzedniego roku.", "Podano tam, \u017ce od pocz\u0105tku 2019 r. \u2013 w stosunku do analogicznego okresu poprzedniego roku \u2013 o 60,3 proc. wzros\u0142a liczba rejestracji samochod\u00f3w osobowych z nap\u0119dami alternatywnymi. Od stycznia do wrze\u015bnia br. na zarejestrowanych 28 558 tys. aut z nap\u0119dem alternatywnym, ponad 26,5 tys. stanowi\u0142y te z nap\u0119dem hybrydowym. Samochod\u00f3w elektrycznych by\u0142o 1924 samochody. W raporcie oceniono, \u017ce niezmiennie \u201ezdecydowanie\u201d wi\u0119cej aut zasilanych alternatywnie kupuj\u0105 klienci instytucjonalni.", "Zaznaczono, \u017ce w uj\u0119ciu rocznym, w I po\u0142owie br. warto\u015b\u0107 eksportu produkt\u00f3w motoryzacyjnych z Polski, zwi\u0119kszy\u0142a si\u0119 o 3,5 proc., a jednocze\u015bnie warto\u015b\u0107 eksportu samochod\u00f3w osobowych spad\u0142a o 6,2 proc. W raporcie podano, \u017ce od pocz\u0105tku roku, polskie zak\u0142ady opu\u015bci\u0142o blisko 500 tys. pojazd\u00f3w samochodowych, co oznacza wzrost o 0,5 proc. w por\u00f3wnaniu do analogicznego okresu 2018 r.", "Wskazano, \u017ce od pocz\u0105tku roku do wrze\u015bnia zarejestrowano 353,5 tys. nowych samochod\u00f3w osobowych marek popularnych, czyli o 1,3 proc. wi\u0119cej w por\u00f3wnaniu do analogicznego okresu poprzedniego roku. W tym czasie klienci instytucjonalni zarejestrowali w tej grupie marek 235,9 tys. sztuk (spadek o 1,6 proc. w uj\u0119ciu rocznym), a nabywcy indywidualni 117,6 tys. sztuk (wzrost o 7,6 proc. w por\u00f3wnaniu do analogicznego okresu poprzedniego roku).", "Podano, \u017ce w segmencie +premium+ w pierwszych trzech kwarta\u0142ach 2019 r. zarejestrowano w Polsce 57,3 tys. nowych samochod\u00f3w osobowych (o 5,6 proc wi\u0119cej w uj\u0119ciu rocznym). Dodano, \u017ce zakupy nabywc\u00f3w indywidualnych w tej grupie samochod\u00f3w zwi\u0119kszy\u0142y si\u0119 o 11 proc., a instytucjonalnych o 5,1 proc.", "Autor: Rados\u0142aw Jankiewicz"]}
{"url": "https://www.bankier.pl/moto/duster-zdetronizowany-w-rekordowym-pazdzierniku-5562/", "title": ["Duster zdetronizowany w rekordowym pa\u017adzierniku"], "lead": ["Klienci szturmuj\u0105 salony samochodowe, poniewa\u017c od stycznia auta mog\u0105 podro\u017ce\u0107 nawet o 20 proc. W pa\u017adzierniku po wielu miesi\u0105cach zmieni\u0142 si\u0119 tak\u017ce lider w\u015br\u00f3d klient\u00f3w indywidualnych."], "text": ["Klienci szturmuj\u0105 salony samochodowe, poniewa\u017c od stycznia auta mog\u0105 podro\u017ce\u0107 nawet o 20 proc. W pa\u017adzierniku po wielu miesi\u0105cach zmieni\u0142 si\u0119 tak\u017ce lider w\u015br\u00f3d klient\u00f3w indywidualnych.", "W pa\u017adzierniku Polacy zarejestrowali 52\u00a0723 nowe samochody osobowe i dostawcze do 3,5 t. To a\u017c o 33,5 proc. lepszy wynik ni\u017c we wrze\u015bniu. Wp\u0142yw na to mia\u0142 bardzo s\u0142aby wrze\u015bniowy wynik spowodowany zmianami w zakresie emisji spalin. Producent\u00f3w aut mo\u017ce cieszy\u0107 jednak wzrost sprzeda\u017cy na poziomie 13,3 proc. w por\u00f3wnaniu z pa\u017adziernikiem ubieg\u0142ego roku.", "Dobry pa\u017adziernikowy wynik sprzeda\u017cy zwi\u0105zany tak\u017ce z sezonowo\u015bci\u0105. Jesieni\u0105 Polacy ch\u0119tniej odwiedzaj\u0105 salony samochodowe. Kolejne miesi\u0105ce mog\u0105 by\u0107 r\u00f3wnie dobre pod wzgl\u0119dem sprzeda\u017cy w zwi\u0105zku z wchodz\u0105cym w styczniu jeszcze bardziej restrykcyjnymi unijnymi wymaganiami dotycz\u0105cymi emisji dwutlenku w\u0119gla przez nowe auta.", "Nowy limit b\u0119dzie wynosi\u0142 95 g dwutlenku w\u0119gla na kilometr, a producenci, kt\u00f3rzy nie spe\u0142ni\u0105 wymog\u00f3w, b\u0119d\u0105 p\u0142acili 95 euro za ka\u017cdy przekroczony gram. Ma by\u0107 naliczana od sprzedanego samochodu. Ewentualne kary najprawdopodobniej op\u0142ac\u0105 klienci. Jak szacuj\u0105 eksperci, poszczeg\u00f3lne modele mog\u0105 podro\u017ce\u0107 od stycznia nawet o 20 proc.", "\u2013 Z tego powodu w ostatnim kwartale tego roku mo\u017cemy spodziewa\u0107 si\u0119 cz\u0119\u015bciowo swoistego przyspieszenia sprzeda\u017cy modeli wysokoemisyjnych, \u017ceby zd\u0105\u017cy\u0107 wprowadzi\u0107 je na rynek jeszcze w tym roku \u2013 czytamy w raporcie Polskiego Zwi\u0105zku Przemys\u0142u Motoryzacyjnego.", "Najlepszy w historii pa\u017adziernik pozwoli\u0142 przekroczy\u0107 producentom p\u00f3\u0142 miliona sprzedanych egzemplarzy aut osobowych i dostawczych o masie do 3,5 t. Od pocz\u0105tku roku to ju\u017c 514\u00a0620 egzemplarzy, z czego 457\u00a0724 to auta osobowe. To o 3,3 proc. wi\u0119cej ni\u017c w analogicznym okresie ubieg\u0142ego roku.", "Wi\u0119ksze zainteresowanie kupnem aut w pa\u017adzierniku, wzgl\u0119dem wrze\u015bnia, mo\u017cna by\u0142o zauwa\u017cy\u0107 w\u015br\u00f3d klient\u00f3w indywidualnych, kt\u00f3rzy zarejestrowali 12 544 nowych samochod\u00f3w \u2013 o 37,3 proc. wi\u0119cej ni\u017c we wrze\u015bniu i o 26,3 proc. wi\u0119cej wzgl\u0119dem ubieg\u0142ego roku.", "Bior\u0105c pod uwag\u0119 zar\u00f3wno klient\u00f3w indywidualnych, jak i firmy rejestruj\u0105ce auta na REGON najwi\u0119ksz\u0105 popularno\u015bci\u0105, podobnie jak miesi\u0105c wcze\u015bniej, cieszy\u0142a si\u0119 toyota corolla, kt\u00f3ra rozesz\u0142a si\u0119 w 2325 egzemplarzach. To o jedn\u0105 trzeci\u0105 (33,2 proc.) lepszy wynik ni\u017c we wrze\u015bniu. Na drugim miejscu znalaz\u0142a si\u0119 skoda octavia (1977 egzemplarzy). Na najni\u017cszy stopie\u0144 podium z wynikiem 1573 egzemplarzy wskoczy\u0142a inna skoda \u2013 fabia. Powy\u017cej 1000 egzemplarzy osi\u0105gn\u0119\u0142y r\u00f3wnie\u017c toyota yaris (1293), opel astra (1221) i dacia duster (1035).", "Najwi\u0119kszy wzrost sprzedanych egzemplarzy wzgl\u0119dem wrze\u015bnia \u2013 o 199,7 proc. \u2013 odnotowa\u0142a z kolei mazda cx-3 (875 egzemplarzy). Na drugim biegunie znalaz\u0142 si\u0119 ford focus, kt\u00f3rego sprzeda\u017c (589 egzemplarzy) spad\u0142a w por\u00f3wnaniu z wrze\u015bniem o 16,7 proc. To zreszt\u0105 jedyny egzemplarz z pierwszej dwudziestki, kt\u00f3ry w pa\u017adzierniku obni\u017cy\u0142 loty.", "Ciekawie wygl\u0105da sytuacja, gdy spojrzy si\u0119 na ca\u0142kowit\u0105 sprzeda\u017c poszczeg\u00f3lnych modeli od stycznia. Pierwsza jest skoda octavia (17\u00a0005 egzemplarzy). W nieustannej pogoni za ni\u0105 znajduje si\u0119 w dalszym ci\u0105gu toyota corolla (15\u00a0827 egzemplarzy). Modelowi rodem z Japonii najprawdopodobniej jednak zabraknie czasu, aby przed ko\u0144cem roku zdetronizowa\u0107 czesk\u0105 rywalk\u0119.", "Pa\u017adziernik przyni\u00f3s\u0142 nowego lidera w\u015br\u00f3d klient\u00f3w indywidualnych. Najpopularniejsz\u0105 od pocz\u0105tku roku daci\u0119 duster wyprzedzi\u0142a toyota yaris, kt\u00f3ra w pa\u017adzierniku znalaz\u0142a 611 nabywc\u00f3w. Daci\u0119 duster kupi\u0142o 548 klient\u00f3w. Trzecia pod wzgl\u0119dem popularno\u015bci okaza\u0142a si\u0119 skoda fabia (492 egzemplarzy), kt\u00f3ra z podium zepchn\u0119\u0142a toyot\u0119 coroll\u0119 (489 egzemplarzy).", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 pa\u017adziernik 2019", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego na podstawie CEPiK; opracowanie: Bankier.pl", "W por\u00f3wnaniu z wrze\u015bniem najwi\u0119kszy wzrost sprzeda\u017cy odnotowa\u0142y dwa modele produkowane przez Hyundaia \u2013 i30 (o 127,4 proc. przy 166 egzemplarzach) oraz Tucson (o 102 proc. przy 398 egzemplarzach).", "Wyprzedzenie dustera przez yarisa dotyczy jednak wy\u0142\u0105cznie pa\u017adziernika. Od pocz\u0105tku roku to produkowana przez koncern Renault dacia duster ma najwi\u0119cej nabywc\u00f3w \u2013 8112. Druga toyota yaris w ci\u0105gu pierwszych dziesi\u0119ciu miesi\u0119cy roku sprzeda\u0142a si\u0119 w 5407 egzemplarzach.", "Firmy zarejestrowa\u0142y w pa\u017adzierniku w Polsce 34\u00a0351 nowych aut. Wynik ten by\u0142 o 31,2 proc. wy\u017cszy ni\u017c we wrze\u015bniu i o 14,6 proc. lepszy od uzyskanego przed rokiem.", "W pa\u017adzierniku najpopularniejszym autem rejestrowanym w Polsce na REGON pozosta\u0142a toyota corolla (1836 sprzedanych egzemplarzy). Na drugim miejscu znalaz\u0142a si\u0119 skoda octavia (1589 egzemplarzy). Na trzecim miejscu w pa\u017adzierniku uplasowa\u0142 si\u0119 opel astra (1126 egzemplarzy). Centralna Ewidencja Pojazd\u00f3w odnotowa\u0142a tak\u017ce ponad tysi\u0105c rejestracji skody fabii (1081 egzemplarzy).", "Rejestracje nowych samochod\u00f3w osobowych na firmy, ranking modeli \u2013 pa\u017adziernik 2019", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego na podstawie CEPiK; opracowanie: Bankier.pl", "Najwi\u0119kszy skok wzgl\u0119dem wrze\u015bnia odnotowa\u0142a mazda cx-3, kt\u00f3re sprzeda\u017c wzros\u0142a o 343,9 proc. do 617 egzemplarzy. Spadek sprzeda\u017cy w\u015br\u00f3d firm odnotowa\u0142 ford focus, bmw serii 3 oraz dacia duster \u2013 odpowiednio o 18, 8 i 1 proc.", "Nieznaczna strata skody octavii wobec toyoty corolli pozwoli\u0142a utrzyma\u0107 modelowi z Czech status tegorocznego lidera w\u015br\u00f3d firm, kt\u00f3ry wypracowa\u0142 w pierwszej po\u0142owie roku. Octavia od pocz\u0105tku stycznia do ko\u0144ca pa\u017adziernika znalaz\u0142a 13\u00a0806 nabywc\u00f3w, a toyota corolla 11\u00a0441. Pr\u00f3g 10 tys. sprzedanych egzemplarzy do ko\u0144ca roku maj\u0105 szans\u0119 przekroczy\u0107 jeszcze skoda fabia (9995), volkswagen golf (9684) oraz opel astra (9621)."]}
{"url": "https://www.bankier.pl/moto/polacy-pilnie-sprawdzaja-online-swoje-punkty-karne-5575/", "title": ["Polacy pilnie sprawdzaj\u0105 online swoje punkty karne"], "lead": ["W tym roku Polacy ponad 454 tys. razy sprawdzili online swoje punkty karne \u2013 poinformowa\u0142 w czwartek resort cyfryzacji. MC przypomina, \u017ce mo\u017cna to zrobi\u0107 tylko wtedy, gdy ma si\u0119 profil zaufany."], "text": ["Resort przypomnia\u0142 w komunikacie, \u017ce obecny limit punkt\u00f3w karnych dla do\u015bwiadczonych kierowc\u00f3w to 24, a kierowcy maj\u0105cy prawo jazdy kr\u00f3cej ni\u017c rok mog\u0105 zebra\u0107 maksymalnie 20 punkt\u00f3w. \u201eWarto je\u017adzi\u0107 ostro\u017cnie, a je\u015bli zdarzy\u0142o nam si\u0119 wykroczenie \u2013 je\u017adzi\u0107 jeszcze ostro\u017cniej. To co w tej sytuacji mo\u017cemy zrobi\u0107 szybko \u2013 to sprawdzi\u0107, czy na pewno nie mamy nic na sumieniu\u201d \u2013 dodano.", "\u201eTylko w tym roku, od pocz\u0105tku stycznia do ko\u0144ca pa\u017adziernika, Polacy sprawdzili online swoje punkty karne ponad 454 tysi\u0119cy razy. Dla por\u00f3wnania \u2013 przez ca\u0142y ubieg\u0142y rok \u2013 niemal 362 tysi\u0105ce razy. To kolejny dow\u00f3d na to, \u017ce coraz ch\u0119tniej korzystamy z e-administracji\u201d \u2013 m\u00f3wi cytowany w komunikacie minister cyfryzacji Marek Zag\u00f3rski.", "Resort poinformowa\u0142, \u017ce w tym roku Polacy najcz\u0119\u015bciej korzystali z mo\u017cliwo\u015bci sprawdzenia poziomu punkt\u00f3w karnych w lutym (69 615 razy), maju (49 124 razy) i pa\u017adzierniku (48 328 razy).", "Ministerstwo cyfryzacji wyja\u015bni\u0142o, \u017ce aby sprawdzi\u0107 swoje punkty karne online, trzeba mie\u0107 profil zaufany. Mo\u017cna go za\u0142o\u017cy\u0107 na stronie www.pz.gov.pl.", "\u201eTo profil zaufany potwierdza nasz\u0105 to\u017csamo\u015b\u0107 w internecie. To dzi\u0119ki niemu nikt poza nami nie dowie si\u0119, ile punkt\u00f3w mamy na koncie\u201d \u2013 wskaza\u0142 cytowany w komunikacie minister Zag\u00f3rski.", "Online mo\u017cna sprawdzi\u0107 tylko swoje punkty karne \u2013 nie mo\u017cna dowiedzie\u0107 si\u0119, ile punkt\u00f3w ma kto\u015b inny.", "Resort cyfryzacji wyt\u0142umaczy\u0142, \u017ce aby najszybciej sprawdzi\u0107 poziom swoich punkt\u00f3w karnych, trzeba wej\u015b\u0107 na stron\u0119 www.GOV.pl.", "\u201eW sekcji Us\u0142ugi dla obywatela (menu po lewej stronie) wybierz Kierowcy i pojazdy, a tam e-us\u0142ug\u0119 Sprawd\u017a swoje punkty karne. Kliknij przycisk Sprawd\u017a swoje punkty karne. Zaloguj si\u0119 profilem zaufanym\u201d \u2013 podano.", "Ministerstwo przypomnia\u0142o, \u017ce punkty karne znikn\u0105 po roku od zdarzenia. Mo\u017cna tak\u017ce uko\u0144czy\u0107 szkolenie, kt\u00f3re pozwala zmniejszy\u0107 liczb\u0119 punkt\u00f3w karnych (pod warunkiem, \u017ce jest ich mniej ni\u017c 24, lub mniej ni\u017c 20 \u2013 je\u017celi kierowca ma pierwsze prawo jazdy kr\u00f3cej ni\u017c rok). Szkolenia organizuj\u0105 Wojew\u00f3dzkie O\u015brodki Ruchu Drogowego i mo\u017cna w nich uczestniczy\u0107 nie cz\u0119\u015bciej ni\u017c raz na 6 miesi\u0119cy. Po takim szkoleniu suma aktywnych punkt\u00f3w karnych zmniejszy si\u0119 o 6 punkt\u00f3w.", "\u201ePunkty karne mo\u017cemy podzieli\u0107 na tymczasowe i aktywne. Tymczasowe to te, za kt\u00f3re nie przyj\u0119li\u015bmy mandatu \u2013 nie s\u0105 naliczone na konto, czekaj\u0105 na orzeczenie s\u0105du. Aktywne punkty karne to te, kt\u00f3re mamy na koncie\u201d \u2013 poinformowano w komunikacie.", "Punkty karne nie znikn\u0105 z konta kierowcy je\u017celi suma tymczasowych punkt\u00f3w karnych i aktywnych punkt\u00f3w karnych przekracza dozwolony limit 24 (20 punkt\u00f3w w przypadku pierwszego prawa jazdy, posiadanego kr\u00f3cej ni\u017c rok.", "Autor: Rados\u0142aw Jankiewicz"]}
{"url": "https://www.bankier.pl/moto/bruksela-chce-limitu-30-km-h-dla-kierowcow-od-2021-roku-5577/", "title": ["Bruksela chce limitu 30 km/h dla kierowc\u00f3w od 2021 roku"], "lead": [], "text": ["Van den Brandt chce, aby Bruksela sta\u0142a si\u0119 stref\u0105, w kt\u00f3rej od 2021 r. samochody b\u0119d\u0105 mog\u0142y porusza\u0107 si\u0119 z maksymaln\u0105 pr\u0119dko\u015bci\u0105 30 km na godz. z wyj\u0105tkiem g\u0142\u00f3wnych dr\u00f3g, na kt\u00f3rych obowi\u0105zywa\u0142oby ograniczenie pr\u0119dko\u015bci do 50 km na godzin\u0119. Policja ma r\u00f3wnie\u017c skuteczniej ni\u017c obecnie egzekwowa\u0107 ograniczenie pr\u0119dko\u015bci.", "\u201eLe Soir\u201d pisze, \u017ce Van den Brandt chce z bezpiecze\u0144stwa na drogach uczyni\u0107 priorytet swojej polityki. Ma to by\u0107 odpowied\u017a na du\u017c\u0105 liczb\u0119 wypadk\u00f3w na drogach w stolicy, a w szczeg\u00f3lno\u015bci wypadk\u00f3w, w kt\u00f3rych poszkodowani s\u0105 rowerzy\u015bci; w pierwszej po\u0142owie 2019 r. by\u0142o ich o 16 proc. wi\u0119cej ni\u017c rok wcze\u015bniej.", "\u201eStrefa 30\u201d ma by\u0107 dok\u0142adnie kontrolowana, a kierowcy, kt\u00f3rzy nie b\u0119d\u0105 przestrzega\u0107 nowego limitu, b\u0119d\u0105 karani. W tym celu miasto zamierza zamontowa\u0107 nowe radary i ulepszy\u0107 te ju\u017c istniej\u0105ce. Dwukrotnie ma zosta\u0107 tak\u017ce zwi\u0119kszona liczba pracownik\u00f3w w regionalnym centrum kar. W efekcie \u201emoce przerobowe dotycz\u0105ce mandat\u00f3w wzrosn\u0105 z 200 tys. do 350 tys. (mandat\u00f3w) rocznie\u201d.", "\u201eJe\u015bli spojrzymy na statystyki, zobaczymy, \u017ce w przypadku pieszego potr\u0105conego przez samoch\u00f3d jad\u0105cy z pr\u0119dko\u015bci\u0105 50 km na godz. prawdopodobie\u0144stwo, \u017ce zginie, wynosi 80 proc. Je\u015bli jednak samoch\u00f3d porusza si\u0119 z pr\u0119dko\u015bci\u0105 30 km na godz., pieszy ma 80 proc. szans na prze\u017cycie\u201d \u2013 t\u0142umaczy Van den Brandt cytowania przez publicznego nadawc\u0119 VRT.", "Jak dodaje, po wej\u015bciu w \u017cycie nowych regulacji w Brukseli ka\u017cdy kierowca b\u0119dzie musia\u0142 wiedzie\u0107, \u017ce \u2013 o ile nie zaznaczono inaczej \u2013 nie mo\u017ce przekroczy\u0107 pr\u0119dko\u015bci 30 km na godz. \u201eTo przeciwie\u0144stwo obecnego stanu, gdy (limit) 30 km na godz. jest wyj\u0105tkiem\u201d \u2013 wskaza\u0142a.", "Z Brukseli \u0141ukasz Osi\u0144ski (PAP)", "luo/ akl/"]}
{"url": "https://www.bankier.pl/moto/fuzja-fca-psa-waszyngton-zbada-umowe-pod-katem-chin-5581/", "title": ["Fuzja FCA-PSA: Waszyngton zbada umow\u0119 pod k\u0105tem Chin"], "lead": ["Administracja USA zbada umow\u0119 po\u0142\u0105czeniow\u0105 koncernu Fiat Chrysler Automobiles (FCA) i grupy Peugeot Societe Anonyme (PSA), gdy\u017c dawa\u0142aby ona udzia\u0142y w nowym przedsi\u0119biorstwie jednemu z chi\u0144skich producent\u00f3w aut \u2013 poda\u0142a w pi\u0105tek agencja Bloomberga."], "text": ["Administracja USA zbada umow\u0119 po\u0142\u0105czeniow\u0105 koncernu Fiat Chrysler Automobiles (FCA) i grupy Peugeot Societe Anonyme (PSA), gdy\u017c dawa\u0142aby ona udzia\u0142y w nowym przedsi\u0119biorstwie jednemu z chi\u0144skich producent\u00f3w aut \u2013 poda\u0142a w pi\u0105tek agencja Bloomberga.", "W\u0142osko-ameryka\u0144ski producent FCA i francuska grupa PSA planuj\u0105 podpisa\u0107 umow\u0119 ws. fuzji na pocz\u0105tku grudnia \u2013 poinformowa\u0142y w tym tygodniu \u017ar\u00f3d\u0142a agencji Reutera. Dzi\u0119ki niej powstanie czwarty co do wielko\u015bci producent samochod\u00f3w na \u015bwiecie. Prezes FCA John Elkann zostanie prezesem nowej sp\u00f3\u0142ki, natomiast dyrektorem generalnym Carlos Tavares, kt\u00f3ry pe\u0142ni funkcj\u0119 szefa PSA. Szacuje si\u0119, \u017ce nowy podmiot b\u0119dzie wart oko\u0142o 46 mld dolar\u00f3w.", "Zaniepokojenie Waszyngtonu wzbudzi\u0142o zaanga\u017cowanie firm z ChRL we francusk\u0105 grup\u0119. 12 proc. udzia\u0142\u00f3w PSA nale\u017cy do chi\u0144skiego producenta Dongfeng Motor. W ostatnim czasie administracja prezydenta USA Donalda Trumpa jest za\u015b szczeg\u00f3lnie wyczulona na ruchy chi\u0144skich firm. W ubieg\u0142ym roku obecny lokator Bia\u0142ego Domu podpisa\u0142 nowe prawo dot. \u015bci\u015blejszego sprawdzania zagranicznych inwestycji w ameryka\u0144skie sp\u00f3\u0142ki, argumentuj\u0105c, \u017ce mog\u0105 one godzi\u0107 w bezpiecze\u0144stwo narodowe \u2013 przypomnia\u0142a agencja.", "\u201eJe\u015bli chodzi o aspekt chi\u0144ski (umowy \u2013 PAP), to uwa\u017cnie go przeanalizujemy\u201d \u2013 zaznaczy\u0142 w wypowiedzi dla Bloomberg TV doradca ds. ekonomicznych administracji Trumpa Larry Kudlow.", "W pi\u0105tek Tavares na wizji francuskiej telewizji BFM Business zapowiedzia\u0142, \u017ce nowa sp\u00f3\u0142ka nie zamierza likwidowa\u0107 dotychczasowych marek FCA i PSA. Nowy podmiot dysponowa\u0107 b\u0119dzie modelami z potencjalnie trzynastoma znakami fabrycznymi, m.in. Jeep, Ram, Opel/Vauxhall, Peugeot, Citroen, Alfa Romeo czy Maserati.", "Szef PSA przyzna\u0142, \u017ce nowa sp\u00f3\u0142ka b\u0119dzie kontrolowa\u0142a \u201eszeroki wachlarz marek\u201d, ale zaznaczy\u0142, i\u017c b\u0119dzie to liczba ni\u017csza od oferty grupy Volkswagen. Obecnie VW Group posiada 10 marek samochod\u00f3w pasa\u017cerskich, wliczaj\u0105c chi\u0144skie modele elektryczne, m.in. spod znaku Sihao.", "Obserwatorzy rynku zastanawiali si\u0119, uprzednio czy nowy tw\u00f3r potrzebowa\u0107 b\u0119dzie wszystkich utrzymywanych dotychczas linii, poniewa\u017c istnieje ryzyko, \u017ce wewn\u0119trzne marki b\u0119d\u0105 ze sob\u0105 konkurowa\u0107 o sprzeda\u017c \u2013 wskaza\u0142 serwis Automotive News. (PAP)", "kso/ mk/"]}
{"url": "https://www.bankier.pl/moto/we-wrzesniu-zarejestrowano-ponad-1084-tys-osobowek-glownie-benzynowych-5446/", "title": ["We wrze\u015bniu zarejestrowano ponad 108,4 tys. osob\u00f3wek, g\u0142\u00f3wnie benzynowych"], "lead": ["W Centralnej Ewidencji Pojazd\u00f3w zarejestrowano we wrze\u015bniu ponad 108,4 tys. samochod\u00f3w osobowych \u2013 najwi\u0119cej w woj. mazowieckim; wi\u0119kszo\u015b\u0107 z nich to benzyniaki \u2013 poinformowa\u0142o w sobot\u0119 Ministerstwo Cyfryzacji. Przyby\u0142o te\u017c prawie 200 aut zasilanych energi\u0105 elektryczn\u0105."], "text": ["\u201eNajcz\u0119\u015bciej zg\u0142aszanymi w Polsce we wrze\u015bniu osob\u00f3wkami zasilanymi benzyn\u0105 by\u0142y: ople, toyoty i volkswageny. To odpowiednio: 7465, 6564 i 5827 pojazd\u00f3w\u201d \u2013 czytamy w sobotnim komunikacie resortu cyfryzacji. Tylko na Mazowszu przyby\u0142o 13706 samochod\u00f3w r\u00f3\u017cnych marek, zasilanych tym paliwem \u2013 dodano.", "\u201eW ubieg\u0142ym miesi\u0105cu w Centralnej Ewidencji Pojazd\u00f3w zarejestrowano 108 488 samochod\u00f3w osobowych. Wi\u0119kszo\u015b\u0107 z nich, a dok\u0142adnie 68 671, to benzyniaki. (\u2026) Najwi\u0119cej odnotowano ich w wojew\u00f3dztwie mazowieckim\u201d \u2013 napisano.", "Najwi\u0119cej zarejestrowanych we wrze\u015bniu opli, jak podano, to modele w wersji hatchback. \u201e770 z zarejestrowanych w CEPiK pod koniec trzeciego kwarta\u0142u opli astra to auta, kt\u00f3re w tym roku zesz\u0142y z ta\u015bmy. Najstarszy model pochodzi sprzed \u0107wier\u0107wiecza\u201d \u2013 wskazano.", "Z kolei najcz\u0119\u015bciej rejestrowan\u0105 we wrze\u015bniu toyot\u0105, je\u017cd\u017c\u0105c\u0105 na benzyn\u0119, by\u0142a corolla (1978). \u201eZdecydowana wi\u0119kszo\u015b\u0107 samochod\u00f3w, kt\u00f3re w ubieg\u0142ym miesi\u0105cu trafi\u0142y do bazy CEP, to roczniki 2018 (233) i 2019 (1512). Najstarszy model pochodzi z 1977 roku i sprowadzono go z Austrii\u201d \u2013 napisano. Dodano, \u017ce kierowcy toyoty we wrze\u015bniu wybierali najcz\u0119\u015bciej nadwozie typu sedan.", "Na trzeciej pozycji w rankingu wrze\u015bniowych rejestracji samochod\u00f3w benzynowych uplasowa\u0142 si\u0119 Volkswagen \u2013 przewa\u017caj\u0105 pojazdy z nadwoziem typu hatchback (2923). Jak wyliczy\u0142 resort, we wrze\u015bniu z Niemiec przyjecha\u0142o 3170 volkswagen\u00f3w na benzyn\u0119. Najpopularniejszy model to golf. \u201eDo CEP we wrze\u015bniu do\u0142\u0105czy\u0142o kolejnych 2205 sztuk tego modelu. Najstarszy z nich to wersja z mocniejszym silnikiem \u2013 GTI z 1978 roku\u201d \u2013 czytamy. Dodano, \u017ce tegorocznych golf\u00f3w przyby\u0142o w bazie 576.", "Ponad 39 tysi\u0119cy (39 266) z wszystkich zarejestrowanych w ubieg\u0142ym miesi\u0105cu samochod\u00f3w osobowych tankuje olej nap\u0119dowy \u2013 poda\u0142o MC. To w du\u017cej mierze samochody sprowadzane z Niemiec (17 217), g\u0142\u00f3wnie volkswageny (3277). \u201eNajstarszy to caravelle z 1989 roku\u201d \u2013 napisano.", "Resort zwr\u00f3ci\u0142 uwag\u0119, \u017ce we wrze\u015bniu przyby\u0142o niemal dwie\u015bcie samochod\u00f3w (192) zasilanych energi\u0105 elektryczn\u0105. \u201eTop 3 to Nissan (39), BMW (35) i Renault (22). Wszystkie to pojazdy nie starsze ni\u017c 8 lat\u201d \u2013 wskazano. Poza Mazowszem (54), najwi\u0119cej elektryk\u00f3w zarejestrowano na Pomorzu (27) i Ma\u0142opolsce (26)", "\u201eBaza CEPiK to kopalnia wiedzy o pojazdach, kt\u00f3re je\u017cd\u017c\u0105 po naszych drogach\u201d \u2013 powiedzia\u0142, cytowany w komunikacie, minister cyfryzacji Marek Zag\u00f3rski. \u201eTak\u0105 kopalni\u0105 wiedzy o autach jest te\u017c nasza e-us\u0142uga Historia Pojazdu. Przygotowali\u015bmy j\u0105 dla wszystkich, kt\u00f3rzy planuj\u0105 zakup u\u017cywanego pojazdu zarejestrowanego w Polsce\u201d \u2013 wyja\u015bni\u0142. Doda\u0142, \u017ce otrzymywane dzi\u0119ki niej dane mog\u0105 pom\u00f3c w ocenie stanu technicznego pojazdu oraz potwierdzeniu wiarygodno\u015bci oferty sprzedawcy.", "autor: Magdalena Jarco"]}
{"url": "https://www.bankier.pl/moto/akcyza-na-hybryde-mniejsza-o-polowe-jest-podpis-prezydenta-5448/", "title": ["Akcyza na hybryd\u0119 mniejsza o po\u0142ow\u0119. Jest podpis prezydenta"], "lead": ["Prezydent podpisa\u0142 nowel\u0119 ustawy o podatku akcyzowym, kt\u00f3ra obni\u017ca o 50 proc. stawki akcyzy dla pojazd\u00f3w o nap\u0119dzie hybrydowym \u2013 poinformowa\u0142a w poniedzia\u0142ek Kancelaria Prezydenta RP."], "text": ["Nowelizacja ustawy, kt\u00f3ra by\u0142a inicjatyw\u0105 poselsk\u0105, wprowadza obni\u017con\u0105 o 50 proc. stawk\u0119 podatku akcyzowego dla pojazd\u00f3w o hybrydowym nap\u0119dzie spalinowo-elektrycznym, w kt\u00f3rym energia elektryczna nie jest akumulowana przez pod\u0142\u0105czenie zewn\u0119trznego \u017ar\u00f3d\u0142a zasilania.", "Zgodnie z nowym prawem samochody hybrydowe o pojemno\u015bci silnika wi\u0119kszej ni\u017c 2000 centymetr\u00f3w sze\u015bciennych, ale nie wy\u017cszej ni\u017c 3500 centymetr\u00f3w sze\u015bciennych, maj\u0105 by\u0107 obj\u0119te 9,3 proc. podatkiem akcyzowym. W przypadku pojazd\u00f3w z silnikami do 2000 centymetr\u00f3w sze\u015bciennych stawka podatku ma wynosi\u0107 1,55 proc.", "Obecne przepisy przewiduj\u0105 czasowe zwolnienie z podatku akcyzowego dla samochod\u00f3w hybrydowych.", "Ustawa wchodzi w \u017cycie pierwszego dnia drugiego miesi\u0105ca nast\u0119puj\u0105cego po miesi\u0105cu og\u0142oszenia.", "autor: Micha\u0142 Boro\u0144"]}
{"url": "https://www.bankier.pl/moto/w-lublinie-otwarto-pierwszy-parking-typu-parkride-5451/", "title": ["W Lublinie otwarto pierwszy parking typu Park&Ride"], "lead": ["Pierwszy w Lublinie parking typu Park&aRide otwarto w poniedzia\u0142ek na granicy miasta, przy ul. Choiny. Wraz z przebudow\u0105 prowadz\u0105cych do\u0144 ulic kosztowa\u0142 37 mln z\u0142."], "text": ["Parking jest po\u0142o\u017cony przy p\u0119tli komunikacji publicznej. Ma s\u0142u\u017cy\u0107 mieszka\u0144com okolic podmiejskich i s\u0105siednich gmin, przyje\u017cd\u017caj\u0105cych do Lublina, do zostawiania na nim swoich samochod\u00f3w prywatnych i przesiadania si\u0119 do autobus\u00f3w i trolejbus\u00f3w.", "Prezydent Lublina Krzysztof \u017buk powiedzia\u0142, \u017ce to pierwszy tego typu parking w mie\u015bcie, wkr\u00f3tce b\u0119d\u0105 budowane kolejne.", "\u201eTo pokazuje, \u017ce my\u015blimy w kontek\u015bcie pewnej strategii, jak\u0105 zaproponowali\u015bmy wiele lat temu, rozwijaj\u0105c transport zbiorowy. Lublin jest centrum komunikacyjnym dla regionu i \u017ceby przyj\u0105\u0107 wszystkich mieszka\u0144c\u00f3w s\u0105siednich gmin, proponujemy im: zostaw sw\u00f3j prywatny samoch\u00f3d, przesi\u0105d\u017a si\u0119 do komunikacji zbiorowej\u201d \u2013 powiedzia\u0142 \u017buk.", "\u201eTo b\u0119dzie wymaga\u0142o troch\u0119 czasu, \u017ceby wszyscy si\u0119 mentalnie do tego przyzwyczaili, ale trzeba tworzy\u0107 mo\u017cliwo\u015bci, \u017ceby zr\u00f3wnowa\u017cony transport i mobilno\u015b\u0107 wbudowa\u0107 w przestrze\u0144 miasta\u201d \u2013 doda\u0142 prezydent Lublina.", "Nowy parking ma 54 miejsca postojowe dla samochod\u00f3w osobowych oraz oko\u0142o stu miejsc dla rower\u00f3w. Zostawianie na nim pojazd\u00f3w b\u0119dzie bezp\u0142atne. S\u0105siaduj\u0105ca z nim p\u0119tla to przystanek ko\u0144cowy dla komunikacji miejskiej. Doje\u017cd\u017ca\u0107 tu b\u0119d\u0105 pocz\u0105tkowo dwie linie trolejbusowe i jedna autobusowa. W okresach szczytowego nat\u0119\u017cenia ruchu autobusy i trolejbusy maj\u0105 odje\u017cd\u017ca\u0107 co pi\u0119\u0107 minut. W przysz\u0142o\u015bci linii ma by\u0107 wi\u0119cej. Docelowo maj\u0105 tu je\u017adzi\u0107 tak\u017ce autobusy elektryczne, planowane jest ustawienie dla nich czterech \u0142adowarek.", "Do nowego parkingu prowadz\u0105 zmodernizowane, dwupasmowe ulice Szeligowskiego i Choiny. Wybudowano trakcj\u0119 trolejbusow\u0105 o d\u0142ugo\u015bci 3,5 km, powsta\u0142a \u015bcie\u017cka rowerowa, ustawiono 12 wiat przystankowych komunikacji miejskiej. System informacji dla pasa\u017cer\u00f3w na wy\u015bwietlaczach b\u0119d\u0105 zasila\u0107 panele fotowoltaiczne.", "Inwestycja kosztowa\u0142a \u0142\u0105cznie 37 mln z\u0142. Jest cz\u0119\u015bci\u0105 unijnego projektu obejmuj\u0105cego tak\u017ce zakup trolejbus\u00f3w i autobus\u00f3w elektrycznych oraz wdro\u017cenie systemu biletu elektronicznego. Ca\u0142y ten projekt ma warto\u015b\u0107 173 mln z\u0142, w tym 123 mln z\u0142 to dofinansowanie z programu Polska Wschodnia na lata 2014-2020.", "Do ko\u0144ca 2021 r. roku wybudowane maj\u0105 by\u0107 w Lublinie jeszcze trzy parkingi typu Park&Ride, przy ulicach: \u017beglarskiej, M\u0119czennik\u00f3w Majdanka i Alei Kra\u015bnickiej, a w przysz\u0142o\u015bci nast\u0119pne w r\u00f3\u017cnych punktach na obrze\u017cach miasta.", "Autor: Zbigniew Kope\u0107"]}
{"url": "https://www.bankier.pl/moto/koniec-z-fordem-flexem-na-bruk-pol-tysiaca-osob-5454/", "title": ["Koniec z fordem flexem. Na bruk p\u00f3\u0142 tysi\u0105ca os\u00f3b"], "lead": ["Ford Motor zapowiedzia\u0142 zaprzestanie produkcji modelu flex. Ostatnie samochody maj\u0105 wyjecha\u0107 na drogi do 2020 roku. W zwi\u0105zku z wycofaniem crossovera firma b\u0119dzie musia\u0142a zwolni\u0107 oko\u0142o 450 pracownik\u00f3w."], "text": ["Ford Motor zapowiedzia\u0142 zaprzestanie produkcji modelu flex. Ostatnie samochody maj\u0105 wyjecha\u0107 na drogi do 2020 roku. W zwi\u0105zku z wycofaniem crossovera firma b\u0119dzie musia\u0142a zwolni\u0107 oko\u0142o 450 pracownik\u00f3w.", "Ford weryfikuje swoj\u0105 ofert\u0119 i obecnie chce skupi\u0107 si\u0119 na najbardziej rentownych modelach oraz nowo\u015bciach, jak wskrzeszenie bronco w 2021 roku lub wypuszczenie ca\u0142kowicie elektrycznego SUV-a, kt\u00f3rego stylistyka ma nawi\u0105zywa\u0107 do mustanga \u2013 donosi ", ".", "W o\u015bwiadczeniu o wycofaniu flexa Ford napisa\u0142 \u201ezyska\u0142 sobie uznanie jako stylowy, przestronny pojazd \u0142\u0105cz\u0105cy w sobie cechy sportowego i u\u017cytkowego auta inspirowanego stylem retro\u201d. Ten model w 2019 roku kosztuje oko\u0142o 30,5 tys. dolar\u00f3w, jak dot\u0105d sprzedano 296 tys. sztuk.", "Decyzja o wycofaniu flexa zapad\u0142a po tym, jak Ford zako\u0144czy\u0142 sp\u00f3r ze stowarzyszeniem United Auto Workers w sprawie mi\u0119dzy innymi opieki zdrowotnej.", "\u00a0"]}
{"url": "https://www.bankier.pl/moto/nowa-toyota-yaris-bedzie-miala-polskie-silniki-5460/", "title": ["Nowa toyota yaris b\u0119dzie mia\u0142a \u201epolskie\u201d silniki"], "lead": ["Do 2022 r. dwukrotnie wzro\u015bnie produkcja przek\u0142adni i silnik\u00f3w do aut hybrydowych w polskich fabrykach Toyoty w Wa\u0142brzychu i Jelczu-Laskowicach. Silniki produkowane w Polsce b\u0119d\u0105 montowane m.in. w najnowszych modelach yaris czwartej generacji \u2013 donosi \u201e", "Gazeta Wyborcza", "\u201d."], "text": ["Do 2022 r. dwukrotnie wzro\u015bnie produkcja przek\u0142adni i silnik\u00f3w do aut hybrydowych w polskich fabrykach Toyoty w Wa\u0142brzychu i Jelczu-Laskowicach. Silniki produkowane w Polsce b\u0119d\u0105 montowane m.in. w najnowszych modelach yaris czwartej generacji \u2013 donosi \u201e", "\u201d.", "Toyota zwi\u0119kszy w polskich fabrykach produkcj\u0119 przek\u0142adni i silnik\u00f3w do aut hybrydowych. Tym samym warto\u015b\u0107 inwestycji japo\u0144skiej Toyoty w polskie fabryki wzro\u015bnie o 600 mln z\u0142 i wyniesie 2 mld z\u0142.", "Jak poinformowa\u0142a firma, rozw\u00f3j zak\u0142adu w Wa\u0142brzychu, kt\u00f3ry wi\u0105\u017ce si\u0119 m.in. z budow\u0105 drugiej linii produkcyjnej, rozbudow\u0105 hali monta\u017cowej i odlewni, sprawi, \u017ce od 2022 r. b\u0119dzie w nim produkowanych nawet 350 tys. elektrycznych przek\u0142adni do silnik\u00f3w hybrydowych o pojemno\u015bci 1,5 l., kt\u00f3re montowane b\u0119d\u0105 m.in. w nowym modelu yaris czwartej generacji. Od roku w Wa\u0142brzychu produkowane s\u0105 ju\u017c przek\u0142adnie do hybryd z silnikami 1,8 l.", "Od kwietnia przysz\u0142ego roku silniki o pojemno\u015bci 1,5 l przeznaczone do aut hybrydowych b\u0119d\u0105 produkowane w drugiej polskiej fabryce Toyoty \u2013 w Jelcz-Laskowicach na Dolnym \u015al\u0105sku, co oznacza, \u017ce w Polsce Toyota b\u0119dzie produkowa\u0142a niemal gotowe jednostki nap\u0119dowe o tej pojemno\u015bci. Do tej pory w zak\u0142adzie pod Wroc\u0142awiem montowane by\u0142y dwulitrowe silniki hybrydowe.", "\u2013 Toyota sukcesywnie rozbudowuje swoj\u0105 dzia\u0142alno\u015b\u0107 w oparciu o nap\u0119dy hybrydowe, a polska fabryka stanowi wa\u017cne ogniwo na drodze do upowszechniania niskoemisyjnej technologii hybrydowej w Europie \u2013 m\u00f3wi cytowany przez \u201eGazet\u0119 Wyborcz\u0105\u201d Eiji Takeichi, prezes Toyota Motor Manufacturing Poland.", "Jak informuje \u201eGazeta Wyborcza\u201d, wed\u0142ug pierwotnych plan\u00f3w, nowe linie produkcyjne silnik\u00f3w do hybryd i \u201eelektryk\u00f3w\u201d produkowanych przez Toyot\u0119 mia\u0142y powsta\u0107 w Wielkiej Brytanii, jednak w zwi\u0105zku z przeci\u0105gaj\u0105cym si\u0119 brexitem, japo\u0144ski koncern przeni\u00f3s\u0142 inwestycj\u0119 do Polski.", "Podwojenie produkcji przez Toyot\u0119 to tak\u017ce szansa dla dostawc\u00f3w podzespo\u0142\u00f3w. Z budowanej fabryki w Skarbimierzu w woj. opolskim b\u0119d\u0105 pochodzi\u0142y m.in. rdzenie elektrycznych silnik\u00f3w, kt\u00f3re produkowa\u0107 b\u0119dzie japo\u0144ska firma Mitsui High-tec. Prac\u0119 przy produkcji znajdzie ok. 200 os\u00f3b."]}
{"url": "https://www.bankier.pl/moto/pontevedra-pierwszym-miastem-z-limitem-predkosci-10-km-godz-5481/", "title": ["Pontevedra pierwszym miastem z limitem pr\u0119dko\u015bci 10 km/godz."], "lead": ["W\u0142adze licz\u0105cej 80 tys. mieszka\u0144c\u00f3w Pontevedry w p\u00f3\u0142nocno-zachodniej Hiszpanii zatwierdzi\u0142y przepisy ograniczaj\u0105ce maksymaln\u0105 pr\u0119dko\u015b\u0107 jazdy w \u015br\u00f3dmie\u015bciu do 10 kilometr\u00f3w na godzin\u0119. To pierwsze miasto w Hiszpanii z tak niskim limitem pr\u0119dko\u015bci."], "text": ["W\u0142adze licz\u0105cej 80 tys. mieszka\u0144c\u00f3w Pontevedry w p\u00f3\u0142nocno-zachodniej Hiszpanii zatwierdzi\u0142y przepisy ograniczaj\u0105ce maksymaln\u0105 pr\u0119dko\u015b\u0107 jazdy w \u015br\u00f3dmie\u015bciu do 10 kilometr\u00f3w na godzin\u0119. To pierwsze miasto w Hiszpanii z tak niskim limitem pr\u0119dko\u015bci.", "Jak poinformowa\u0142y we wtorek w\u0142adze miasta, ograniczenie pr\u0119dko\u015bci do 10 km na godzin\u0119 obowi\u0105zywa\u0107 b\u0119dzie w \u015bcis\u0142ym centrum miasta, a tak\u017ce na kilkudziesi\u0119ciu wi\u0119kszych ulicach przylegaj\u0105cych do \u015br\u00f3dmie\u015bcia.", "Ratusz Pontevedry poinformowa\u0142, \u017ce nowe przepisy s\u0142u\u017c\u0105 zwi\u0119kszeniu bezpiecze\u0144stwa pieszych, a tak\u017ce licznych pielgrzym\u00f3w udaj\u0105cych si\u0119 przez to miasto do Santiago de Compostela tzw. portugalskim szlakiem.", "Pierwsze ograniczenia pr\u0119dko\u015bci w Pontevedrze wprowadzone zosta\u0142y w 2009 r. W ci\u0105gu kolejnych 10 lat liczb\u0119 wypadk\u00f3w drogowych na obszarze miejskim obj\u0119tym limitami pr\u0119dko\u015bci uda\u0142o si\u0119 zredukowa\u0107 o 90 proc. \u2013 obliczy\u0142 ratusz.", "Od wtorku nowe limity pr\u0119dko\u015bci, do 30 kilometr\u00f3w na godzin\u0119, obowi\u0105zuj\u0105 niemal w ca\u0142ym mie\u015bcie Bilbao w Kraju Bask\u00f3w. Wprawdzie ju\u017c w czerwcu miasto to zabroni\u0142o szybszej jazdy kierowcom, ale ograniczenie pr\u0119dko\u015bci dotychczas nie dotyczy\u0142o rowerzyst\u00f3w ani u\u017cytkownik\u00f3w elektrycznych hulajn\u00f3g.", "W\u0142adze Bilbao zatwierdzi\u0142y r\u00f3wnie\u017c minimalny wiek dla os\u00f3b korzystaj\u0105cych z tych ostatnich. Z tego popularnego w baskijskim mie\u015bcie \u015brodka transportu korzysta\u0107 b\u0119d\u0105 mog\u0142y teraz tylko osoby powy\u017cej 16. roku \u017cycia.", "Zgodnie z nowymi przepisami na 87 proc. ulic w Bilbao zabroniona b\u0119dzie jazda z pr\u0119dko\u015bci\u0105 powy\u017cej 30 km na godz.", "Z danych Dyrekcji Dr\u00f3g Hiszpanii (DGT) wynika, \u017ce strefy z ograniczeniami pr\u0119dko\u015bci do 30 km na godz. obowi\u0105zuj\u0105 ju\u017c w 19 miastach kraju, w tym w trzech najwi\u0119kszych aglomeracjach: Madrytu, Barcelony i Walencji.", "W poniedzia\u0142ek kierownictwo DGT zaprezentowa\u0142o dane dotycz\u0105ce liczby wypadk\u00f3w na trasach, na kt\u00f3rych w styczniu br. obni\u017cono limit pr\u0119dko\u015bci ze 100 do 90 km na godzin\u0119. Ze statystyk wynika, \u017ce po wprowadzonej redukcji liczba wypadk\u00f3w drogowych zmala\u0142a tam o 9 proc.", "Z Barcelony Marcin Zatyka"]}
{"url": "https://www.bankier.pl/moto/fiat-chrysler-i-grupa-psa-rozmawiaja-o-fuzji-moze-powstac-czwarty-najwiekszy-koncern-samochodowy-na-swiecie-5488/", "title": ["Fiat Chrysler i grupa PSA rozmawiaj\u0105 o fuzji. Mo\u017ce powsta\u0107 czwarty najwi\u0119kszy koncern samochodowy na \u015bwiecie"], "lead": ["Fiat Chrysler (FCA) i grupa PSA, do kt\u00f3rej nale\u017c\u0105 m.in. Peugeot, Citroen i Opel, rozpocz\u0119li rozmowy na temat fuzji \u2013 informuje dziennik \u201e", "The Wall Street Journal", "\u201d. Gdyby do niej dosz\u0142o, by\u0142by to czwarty najwi\u0119kszy koncern samochodowy na \u015bwiecie."], "text": ["Fiat Chrysler (FCA) i grupa PSA, do kt\u00f3rej nale\u017c\u0105 m.in. Peugeot, Citroen i Opel, rozpocz\u0119li rozmowy na temat fuzji \u2013 informuje dziennik \u201e", "\u201d. Gdyby do niej dosz\u0142o, by\u0142by to czwarty najwi\u0119kszy koncern samochodowy na \u015bwiecie.", "Grupa FCA, w ramach kt\u00f3rej od 2014 r. funkcjonuj\u0105 m.in. Fiat i Chrysler, wci\u0105\u017c szuka partnera, z kt\u00f3rym mog\u0142aby si\u0119 po\u0142\u0105czy\u0107. ", ", tym razem pad\u0142o na grup\u0119 PSA, do kt\u00f3rej nale\u017c\u0105 m.in. Peugeot, Citroen i Opel.", "Jak donosi \u201eThe Wall Street Journal\u201d, gdyby maria\u017c doszed\u0142 do skutku, warto\u015b\u0107 koncernu si\u0119gn\u0119\u0142aby 46 mln dolar\u00f3w, co uczyni\u0142oby go czwartym najwi\u0119kszym producentem aut na \u015bwiecie.", "W 2018 r. FCA i PSA sprzeda\u0142y \u0142\u0105cznie 8,7 mln aut \u2013 o ponad 2 mln mniej ni\u017c czo\u0142owi producenci \u2013 Volkswagen, Renault wesp\u00f3\u0142 z Nissanem i Mitsubishi oraz Toyota.", "Rozmowy potwierdzili zar\u00f3wno przedstawiciele PSA ja i FCA, cho\u0107 negocjacje s\u0105 dopiero na pocz\u0105tkowym etapie. Jak donosi \u201eThe Wall Street Journal\u201d, na czele nowego tworu mia\u0142by stan\u0105\u0107 dyrektor generalny PSA Carlos Tavares.", "\u2013 Trwaj\u0105 dyskusje maj\u0105ce na celu utworzenie jednej z wiod\u0105cych grup produkuj\u0105cych auta na \u015bwiecie \u2013 brzmi komunikat opublikowany przez FCA."]}
{"url": "https://www.bankier.pl/moto/niemcy-doposazaja-samochody-miliony-na-redukcje-emisji-zanieczyszczen-5467/", "title": ["Niemcy doposa\u017caj\u0105 samochody. Miliony na redukcj\u0119 emisji zanieczyszcze\u0144"], "lead": ["5 mln samochod\u00f3w do doposa\u017cenia w Niemczech. W\u0142a\u015bciciele diesli otrzymaj\u0105 nawet 3 tys. euro dofinansowania na zamontowanie filtr\u00f3w. W ci\u0105gu tygodnia do Baumot zg\u0142osi\u0142o si\u0119 14 tys. zainteresowanych os\u00f3b.\u00a0"], "text": ["Firma Baumot wyposa\u017cy wysokoobrotowe silniki niemieckich samochod\u00f3w w specjalne filtry. Redukuj\u0105 one emisj\u0119 szkodliwych substancji do atmosfery. Przedsi\u0119biorstwo liczy na obroty w wysoko\u015bci\u00a0", "\u00a0w ci\u0105gu kolejnych trzech lat, m\u00f3wi\u00a0Marcus Hausser,\u00a0szef zarz\u0105du Baumot Group. Po otrzymaniu zezwolenia na doposa\u017cenie samochod\u00f3w marki Volkswagen firma czeka na decyzj\u0119 w sprawie mercedes\u00f3w.\u00a0", "Oko\u0142o 5 mln samochod\u00f3w z dieslem porusza si\u0119 po niemieckich drogach. W wi\u0119kszych miastach u naszego zachodniego s\u0105siada obowi\u0105zuje zakaz wjazdu dla samochod\u00f3w z wysokoobrotowymi silnikami. Volkswagen oferuje dofinansowanie w wysoko\u015bci 3 tys. euro na zainstalowanie filtr\u00f3w w pojazdach. W ci\u0105gu 7 dni do Baumot zg\u0142osi\u0142o si\u0119\u00a0", "\u00a0zainteresowanych doposa\u017ceniem samochodu.", "In\u017cynierowie z Baumot dwa lata temu zmierzyli si\u0119 z problemem i skonstruowali filtry, kt\u00f3re mo\u017cna zamontowa\u0107 z samochodach Volkswagena. Dzi\u0119ki nim poziom przedostawania si\u0119 do atmosfery zanieczyszcze\u0144 spada poni\u017cej poziomu wymaganego przez norm\u0119 EURO 5. Skuteczno\u015b\u0107 filtru potwierdzi\u0142 klub automobilowy ADAC.", "Opr\u00f3cz Baumota na rynku niemieckim s\u0105 jeszcze trzy firmy zajmuj\u0105ce si\u0119 doposa\u017ceniem samochod\u00f3w z wysokoobrotowymi silnikami.", "Polska r\u00f3wnie\u017c mierzy si\u0119 z problemem wysokiego poziomu zanieczyszcze\u0144. W ramach program\u00f3w rz\u0105dowych gospodarstwa domowe mog\u0105 liczy\u0107 na dofinansowanie\u00a0", "lub\u00a0", ". W ostatnim czasie pos\u0142owie zaakceptowali\u00a0", ".", "DF"]}
{"url": "https://www.bankier.pl/moto/premier-wloch-fuzja-fiata-i-peugeot-musi-zagwarantowac-krajowa-produkcje-i-zatrudnienie-5496/", "title": ["Premier W\u0142och: Fuzja Fiata i Peugeot musi zagwarantowa\u0107 krajow\u0105 produkcj\u0119 i zatrudnienie"], "lead": [], "text": ["W ten spos\u00f3b szef rz\u0105du skomentowa\u0142 informacj\u0119, \u017ce zarz\u0105dy dw\u00f3ch koncern\u00f3w uzgodni\u0142y fuzj\u0119, w wyniku kt\u00f3rej stan\u0105 si\u0119 czwartym najwi\u0119kszym producentem samochod\u00f3w na \u015bwiecie, o potencjalnej warto\u015bci 50 miliard\u00f3w dolar\u00f3w.", "Rozmowy o fuzji w formie 50/50 maj\u0105 by\u0107 sfinalizowane w ci\u0105gu nadchodz\u0105cych tygodni. Na czele nowego przedsi\u0119biorstwa, z siedzib\u0105 w Holandii, ma stan\u0105\u0107 prezes FCA John Elkann. Prezes Grupy PSA Carlos Tavares b\u0119dzie dyrektorem generalnym.", "Pytany o te plany premier Conte podkre\u015bli\u0142: \u201eTo operacja rynkowa, nie mog\u0119 ocenia\u0107 porozumienia, ale rz\u0105dowi zale\u017cy na tym, by zagwarantowano poziom produkcji i zatrudnienia we W\u0142oszech, a zatem ci\u0105g\u0142o\u015b\u0107 istnienia przedsi\u0119biorstwa\u201d.", "Dyrektor generalny FCA, czyli dawnego koncernu Fiat, Mike Manley w przytoczonym przez w\u0142oskie media li\u015bcie do pracownik\u00f3w podkre\u015bli\u0142: \u201eZamierzamy po\u0142\u0105czy\u0107 dwie firmy z t\u0105 sam\u0105 wizj\u0105, z tym samym poziomem otwarcia i wzajemnego zaufania\u201d.", "Pozytywn\u0105 ocen\u0119 wystawi\u0142 prezes federacji w\u0142oskich przemys\u0142owc\u00f3w Confindustria Vincenzo Boccia, kt\u00f3ry oceni\u0142, \u017ce w planach tych wida\u0107 \u201estawianie na Europ\u0119\u201d i stworzenie europejskiego \u201egiganta\u201d.", "Niepok\u00f3j o przysz\u0142o\u015b\u0107 w\u0142oskich fabryk FCA wyrazi\u0142a za\u015b szefowa zwi\u0105zku metalowc\u00f3w lewicowej centrali zwi\u0105zkowej Cgil Francesca Re David. Jak podkre\u015bli\u0142a, \u201ewe W\u0142oszech zdolno\u015b\u0107 produkcyjna wynosi 1,5 miliona samochod\u00f3w, ale produkuje si\u0119 ich mniej ni\u017c po\u0142ow\u0119\u201d.", "O fuzji wypowiedzia\u0142 si\u0119 tak\u017ce minister finans\u00f3w Francji Bruno Le Maire. O\u015bwiadczy\u0142 on, \u017ce przychylnie przyjmuje plany fuzji, i doda\u0142 zarazem, \u017ce pa\u0144stwo francuskie b\u0119dzie \u201eszczeg\u00f3lnie czujne\u201d w kwestiach dzia\u0142alno\u015bci produkcyjnej w kraju. Jego zdaniem projekt ten to dobra wiadomo\u015b\u0107 dla Francji i Europy.", "Z Rzymu Sylwia Wysocka (PAP)", "sw/ akl/"]}
{"url": "https://www.bankier.pl/moto/merkel-chcemy-stworzyc-milion-stacji-ladowania-aut-elektrycznych-5503/", "title": ["Merkel: Chcemy stworzy\u0107 milion stacji \u0142adowania aut elektrycznych"], "lead": ["\u201eDo 2030 roku chcemy mie\u0107 w Niemczech milion punkt\u00f3w \u0142adowania pojazd\u00f3w elektrycznych\u201d \u2013 powiedzia\u0142a w niedziel\u0119 kanclerz Angela Merkel. Rozbudowa tej infrastruktury ma przekona\u0107 konsument\u00f3w w Niemczech do samochod\u00f3w z nap\u0119dem elektrycznym."], "text": ["\u201eDo 2030 roku chcemy mie\u0107 w Niemczech milion punkt\u00f3w \u0142adowania pojazd\u00f3w elektrycznych\u201d \u2013 powiedzia\u0142a w niedziel\u0119 kanclerz Angela Merkel. Rozbudowa tej infrastruktury ma przekona\u0107 konsument\u00f3w w Niemczech do samochod\u00f3w z nap\u0119dem elektrycznym.", "Obecnie u\u017cytkownicy aut elektrycznych w Niemczech maj\u0105 do dyspozycji jedynie 20 tysi\u0119cy punkt\u00f3w \u0142adowania, co sprawia, \u017ce sprzeda\u017c takich samochod\u00f3w, cho\u0107 rosn\u0105ca, nadal jest w tym kraju stosunkowo niewielka, mimo premii finansowych i ulg podatkowych dla ich nabywc\u00f3w.", "Pod koniec ubieg\u0142ego roku po niemieckich drogach je\u017adzi\u0142o jedynie 150 tysi\u0119cy samochod\u00f3w elektrycznych. 83 tysi\u0105ce spo\u015br\u00f3d nich to pojazdy tylko na pr\u0105d, za\u015b pozosta\u0142e to hybrydy. Potencjalnych nabywc\u00f3w zniech\u0119ca do aut elektrycznych m.in. ma\u0142a liczba punkt\u00f3w \u0142adowania.", "Rz\u0105d federalny zamierza to zmieni\u0107, m.in. znacznie rozbudowuj\u0105c infrastruktur\u0119 \u0142adowania samochod\u00f3w elektrycznych. \u201eChcemy do 2030 roku stworzy\u0107 milion punkt\u00f3w \u0142adowania, ale musi w tym uczestniczy\u0107 tak\u017ce bran\u017ca motoryzacyjna\u201d \u2013 powiedzia\u0142a Angela Merkel.", "Kwestia ta b\u0119dzie jednym z temat\u00f3w poniedzia\u0142kowego \u201espotkania na szczycie\u201d w Urz\u0119dzie Kanclerskim Angeli Merkel i wielu ministr\u00f3w z szefami niemieckich koncern\u00f3w motoryzacyjnych, zwi\u0105zk\u00f3w zawodowych i Zrzeszenia Przemys\u0142u Motoryzacyjnego (VDA).", "Bran\u017ca motoryzacyjna ma kluczowe znaczenie dla niemieckiej gospodarki.", "sp/"]}
{"url": "https://www.bankier.pl/moto/porsche-i-boeing-chca-zbudowac-latajacy-samochod-5341/", "title": ["Porsche i Boeing chc\u0105 zbudowa\u0107 lataj\u0105cy samoch\u00f3d"], "lead": ["Co mo\u017ce powsta\u0107, gdy Porsche zacznie wsp\u00f3\u0142pracowa\u0107 z Boeingiem? Lataj\u0105cy samoch\u00f3d, kt\u00f3ry ma by\u0107 lekiem na korki w centrach miast \u2013 donosi serwis ", "TheVerge.com", "."], "text": ["Co mo\u017ce powsta\u0107, gdy Porsche zacznie wsp\u00f3\u0142pracowa\u0107 z Boeingiem? Lataj\u0105cy samoch\u00f3d, kt\u00f3ry ma by\u0107 lekiem na korki w centrach miast \u2013 donosi serwis ", ".", "Porsche, Boeing i zale\u017cna od niego sp\u00f3\u0142ka Aurora Flight Sciences b\u0119d\u0105 wsp\u00f3\u0142pracowa\u0107 nad opracowaniem luksusowego elektrycznego samochodu, kt\u00f3ry b\u0119dzie m\u00f3g\u0142 wzbi\u0107 si\u0119 pionowo w powietrze i lata\u0107 na kr\u00f3tkich dystansach.", "Patrz\u0105c na zakorkowane centra miast, z pewno\u015bci\u0105 znajd\u0105 si\u0119 klienci, kt\u00f3rzy chcieliby w powietrzu omin\u0105\u0107 drogowe zatory. Bior\u0105c jednak pod uwag\u0119 koszty zwi\u0105zane z wybudowaniem infrastruktury \u2013 m.in. l\u0105dowisk i stacji \u0142adowania, pojazd b\u0119dzie dost\u0119pny jedynie dla najzamo\u017cniejszych kierowc\u00f3w.", "Jak z kolei stwierdzi\u0142 Steve Nordlund z zarz\u0105du Boeinga, dla lotniczego potentata wsp\u00f3\u0142praca z Porsche b\u0119dzie okazj\u0105 do zintensyfikowania prac nad elektrycznymi samolotami. Jak przypomina serwis \u201eThe Verge\u201d, w ubieg\u0142ym roku Airbus, g\u0142\u00f3wny rywal Boeinga, zademonstrowa\u0142 niewielki elektryczny samolot Vahana eVTOL i planuje uruchomi\u0107 w\u0142asn\u0105 sie\u0107 lataj\u0105cych taks\u00f3wek."]}
{"url": "https://www.bankier.pl/moto/korytarz-zycia-i-jazda-na-suwak-wejda-w-zycie-z-opoznieniem-5358/", "title": ["\u201eKorytarz \u017cycia\u201d i jazda na \u201esuwak\u201d wejd\u0105 w \u017cycie z op\u00f3\u017anieniem"], "lead": ["Nie 1 listopada, a co najmniej kilka tygodni p\u00f3\u017aniej, wejdzie w \u017cycie obowi\u0105zek tworzenia \u201ekorytarza \u017cycia\u201d. Op\u00f3\u017ani si\u0119 tak\u017ce obowi\u0105zek jazdy na\u00a0\u201esuwak\u201d. Przepisy drog\u00f3wka b\u0119dzie mog\u0142a egzekwowa\u0107 21 dni po ich og\u0142oszeniu. Sejm uchwali\u0142 nowel\u0119 przepis\u00f3w ws. \u201ekorytarza \u017cycia\u201d i jazdy \u201ena suwak\u201d 16 pa\u017adziernika."], "text": ["Nie 1 listopada, a co najmniej kilka tygodni p\u00f3\u017aniej, wejdzie w \u017cycie obowi\u0105zek tworzenia \u201ekorytarza \u017cycia\u201d. Op\u00f3\u017ani si\u0119 tak\u017ce obowi\u0105zek jazdy na\u00a0\u201esuwak\u201d. Przepisy drog\u00f3wka b\u0119dzie mog\u0142a egzekwowa\u0107 21 dni po ich og\u0142oszeniu. Sejm uchwali\u0142 nowel\u0119 przepis\u00f3w ws. \u201ekorytarza \u017cycia\u201d i jazdy \u201ena suwak\u201d 16 pa\u017adziernika.", "Jak poinformowa\u0142 przewodnicz\u0105cy sejmowej komisji infrastruktury Jerzy Polaczek z PiS, op\u00f3\u017anienie wej\u015bcia w \u017cycie od dawna wyczekiwanych przepis\u00f3w spowodowane jest nowym harmonogramem prac Sejmu.", "\u2013 Z uwagi na kalendarz prac parlamentarnych obecnej kadencji, konieczno\u015b\u0107 zapewnienia odpowiednich termin\u00f3w na dokonanie tych czynno\u015bci, w szczeg\u00f3lno\u015bci zapewnienie panu prezydentowi podpisania ustawy w konstytucyjnym terminie, proponuj\u0119 rezygnacj\u0119 z propozycji wej\u015bcia w \u017cycie ustawy na dzie\u0144 1 listopada i wprowadzenie nowego terminu 21 dni od og\u0142oszenia \u2013 powiedzia\u0142 w rozmowie z Polsk\u0105 Agencj\u0105 Prasow\u0105 Jerzy Polaczek.", "Wed\u0142ug wcze\u015bniejszych ustale\u0144, ", ", natomiast jazdy na\u00a0\u201esuwak\u201d \u2013 60 dni po jego og\u0142oszeniu.", "\u2013 Celem projektu jest stworzenie jednoznacznych zasad zachowania kierowc\u00f3w w dw\u00f3ch istotnych dla bezpiecze\u0144stwa i p\u0142ynno\u015bci ruchu drogowego sytuacjach. Gdy zachodzi potrzeba umo\u017cliwienia s\u0142u\u017cbom ratowniczym szybkiego dotarcia na miejsce zdarzenia drogowego oraz gdy wyst\u0119puje zw\u0119\u017cenie drogi ograniczaj\u0105ce liczb\u0119 dost\u0119pnych pas\u00f3w \u2013 brzmi przygotowany przez ministerstwo infrastruktury znowelizowany kodeks drogowy.", "Jazda na \u201esuwak\u201d ma z kolei na celu up\u0142ynnienie ruchu\u00a0przed zw\u0119\u017ceniami i tym samym likwidacj\u0119 kork\u00f3w. Kierowcy nieprzepuszczaj\u0105cy aut z s\u0105siedniego, ko\u0144cz\u0105cego si\u0119 pasa, b\u0119d\u0105 karani mandatami.", "Zgodnie z dotychczasowymi zaleceniami \u201ekorytarz \u017cycia\u201d na drogach dwupasmowych b\u0119dzie tworzony na \u015brodku. Kierowcy jad\u0105cy lewym pasem b\u0119d\u0105 mieli obowi\u0105zek zjecha\u0107 w lewo, a prawym pasem \u2013 w prawo.", "Ministerstwo Infrastruktury", "Na drogach szerszych ni\u017c dwupasmowe korytarz b\u0119dzie tworzony pomi\u0119dzy lewym i s\u0105siaduj\u0105cym z nim \u015brodkowym pasem. W tym przypadku kierowcy poruszaj\u0105cy si\u0119 lewym pasem b\u0119d\u0105 musieli zjecha\u0107 w lewo, a poruszaj\u0105cy si\u0119 pozosta\u0142ymi pasami \u2013 w prawo.", "Znowelizowane przepisy wprowadz\u0105 obowi\u0105zek zachowania odpowiedniej, naprzemiennej kolejno\u015bci przejazdu w sytuacji, gdy jeden z r\u00f3wnoleg\u0142ych pas\u00f3w biegn\u0105cych w tym samym kierunku si\u0119 sko\u0144czy.", "W my\u015bl nowych przepis\u00f3w, kierowcy b\u0119d\u0105 zobowi\u0105zani do jazdy po obu pasach ruchu do samego momentu zw\u0119\u017cenia, a nast\u0119pnie do przepuszczania przez ka\u017cdy pojazd jednego auta z ko\u0144cz\u0105cego si\u0119 pasa. Jeszcze dzisiaj jazda na \u201esuwak\u201d zale\u017cy jedynie od dobrej woli, a jej brak generuje zatory i niebezpieczne sytuacji.", "W sytuacji, gdy zar\u00f3wno kierowca na pasie lewym, jak i prawym, nie b\u0119dzie mia\u0142 mo\u017cliwo\u015bci kontynuowania jazdy, b\u0119dzie obowi\u0105zywa\u0142a zasada \u201eprawej r\u0119ki\u201d \u2013 pierwsze\u0144stwo b\u0119dzie mia\u0142 kieruj\u0105cy pojazdem znajduj\u0105cym si\u0119 na skrajnym prawym pasie.", "\n"]}
{"url": "https://www.bankier.pl/moto/volkswagen-zawiesza-budowe-fabryki-w-turcji-5367/", "title": ["Volkswagen zawiesza budow\u0119 fabryki w Turcji"], "lead": ["Volkswagen wstrzymuje budow\u0119 wartej 1,3 mld euro fabryki w Turcji. Powodem jest turecka ofensywa wobec Kurd\u00f3w."], "text": ["Volkswagen wstrzymuje budow\u0119 wartej 1,3 mld euro fabryki w Turcji. Powodem jest turecka ofensywa wobec Kurd\u00f3w.", "Fabryka mia\u0142a zosta\u0107 wybudowana w mie\u015bcie Manisa w pobli\u017cu Izmiru na zachodnim wybrze\u017cu Turcji. Koncern chcia\u0142 do niej przenie\u015b\u0107 produkcj\u0119 volkswagena passata, a tak\u017ce skody superb. Prac\u0119 mia\u0142o znale\u017a\u0107 w niej blisko 4 tys. os\u00f3b.", "Fabryka w Manisie mia\u0142a by\u0107 drug\u0105 nale\u017c\u0105c\u0105 do koncernu Volkswagena w tym kraju. W Ankarze produkowane s\u0105 autobusy turystyczne marki MAN.", "Decyzj\u0119 o wstrzymaniu budowy fabryki potwierdzi\u0142 zarz\u0105d Volkswagena. Jak wynika z przytoczonego przez agencj\u0119 Bloomberga komunikatu, powodem tej decyzji jest turecka inwazja na kontrolowane przez Kurd\u00f3w tereny w p\u00f3\u0142nocnej Syrii, kt\u00f3ra rozpocz\u0119\u0142a si\u0119 w ubieg\u0142ym tygodniu.", "\u2013 Uwa\u017cnie monitorujemy sytuacj\u0119 i martwimy si\u0119 obecnymi wydarzeniami \u2013 brzmi komunikat zarz\u0105du Volkswagena.", "Jak przypomina Bloomberg, niemiecka kanclerz Angela Merkel wezwa\u0142a prezydenta Turcji Recepa Tayyipa Erdogana do zako\u0144czenia ofensywy, kt\u00f3ra mo\u017ce zako\u0144czy\u0107 si\u0119 odrodzeniem ISIS, z kt\u00f3rym walczyli Kurdowie. Niemcy razem z Francj\u0105, Holandi\u0105, Norwegi\u0105 i Finlandi\u0105 wstrzyma\u0142y tak\u017ce sprzeda\u017c sprz\u0119tu wojskowego dla Turcji."]}
{"url": "https://www.bankier.pl/moto/sprzedaz-nowych-aut-w-europie-spada-5377/", "title": ["Sprzeda\u017c nowych aut w Europie spada"], "lead": ["Europejski rynek motoryzacyjny prze\u017cywa recesj\u0119. Liczba sprzedanych nowych aut spad\u0142a w por\u00f3wnaniu z ubieg\u0142ym rokiem o 1,6 proc. Spadek m\u00f3g\u0142by by\u0107 jeszcze wi\u0119kszy, gdyby nie wzrost sprzeda\u017cy na najwi\u0119kszym, niemieckim rynku \u2013 donosi ", "\u201eGazeta Wyborcza\u201d", "."], "text": ["Europejski rynek motoryzacyjny prze\u017cywa recesj\u0119. Liczba sprzedanych nowych aut spad\u0142a w por\u00f3wnaniu z ubieg\u0142ym rokiem o 1,6 proc. Spadek m\u00f3g\u0142by by\u0107 jeszcze wi\u0119kszy, gdyby nie wzrost sprzeda\u017cy na najwi\u0119kszym, niemieckim rynku \u2013 donosi ", ".", "Jak wynika z danych Stowarzyszenia Europejskich Producent\u00f3w Samochod\u00f3w ACEA, we wrze\u015bniu we wszystkich pa\u0144stwach Unii Europejskiej zarejestrowano w sumie 1,2 mln nowych samochod\u00f3w, o ponad 14 proc. wi\u0119cej ni\u017c przed rokiem. Zdaniem ekspert\u00f3w z Polskiego Zwi\u0105zku Przemys\u0142u Motoryzacyjnego wzrost zapewni\u0142y jedynie jeszcze gorsze wyniki z wrze\u015bnia ubieg\u0142ego roku.", "Wcze\u015bniej, przed 2018 r., ostatni miesi\u0105c trzeciego kwarta\u0142u zazwyczaj poprawia\u0142 wyniki po wakacyjnej przerwie. W ubieg\u0142ym roku zasada ta wskutek wprowadzenia standardu WLTP dotycz\u0105cego emisji spalin. Mia\u0142o to tak\u017ce wp\u0142yw na spadek sprzeda\u017cy we wrze\u015bniu tego roku, bowiem w tym w\u0142a\u015bnie miesi\u0105cu ko\u0144czy\u0142 si\u0119 okres obowi\u0105zywania zezwolenia na ko\u0144cow\u0105 parti\u0119 produkcji w oparciu WLTP, a w \u017cycie wesz\u0142y jeszcze bardziej restrykcyjne wymogi WLTP 2.", "Od stycznia do pa\u017adziernika Europejczycy zarejestrowali blisko 11,8 mln nowych samochod\u00f3w \u2013 o 1,6 proc. mniej ni\u017c w analogicznym okresie ubieg\u0142ego roku.", "Spadek sprzeda\u017cy m\u00f3g\u0142by by\u0107 wi\u0119kszy, gdyby nie niewielki wzrost sprzeda\u017cy odnotowany w Niemczech, kt\u00f3re s\u0105 najwi\u0119kszym europejskim rynkiem motoryzacyjnym. Nasi zachodni s\u0105siedzi w pierwszych trzech kwarta\u0142ach 2019 r. zarejestrowali 2,74 mln nowych aut (wzrost o 2,5 proc.). Dla por\u00f3wnania, we Francji nowe rejestracje spad\u0142y o 1,6 proc., a w Hiszpanii o 7,4 proc.", " \u2013 o 1,9 proc. wi\u0119cej ni\u017c w pierwszych dziewi\u0119ciu miesi\u0105cach ubieg\u0142ego roku. Razem z autami dostawczymi o masie do 3,5 t by\u0142o ich blisko 462 tys., o 2,2 proc. wi\u0119cej ni\u017c przed rokiem.", "Znacznie ch\u0119tniej nowe auta rejestruj\u0105 za to mieszka\u0144cy innych pa\u0144stw Europy \u015arodkowo-Wschodniej. Jak wynika z przytaczanych przez \u201eGazet\u0119 Wyborcz\u0105\u201d danych, wzrost nowych rejestracji w por\u00f3wnaniu z ubieg\u0142ym rokiem na Litwie wyni\u00f3s\u0142 42,8 proc., w Rumunii 16,4 proc., a na W\u0119grzech 10 proc.", "Na drugim biegunie znale\u017ali si\u0119 liderzy Europy \u015arodkowo-Wschodniej w produkcji aut \u2013 S\u0142owacja i Czechy, gdzie nowe rejestracje spad\u0142y odpowiednio o 0,9 i a\u017c 8 proc."]}
{"url": "https://www.bankier.pl/moto/samochod-roku-oto-lista-kandydatow-5385/", "title": ["Samoch\u00f3d roku \u2013 oto lista kandydat\u00f3w"], "lead": ["Poznali\u015bmy ostateczn\u0105 list\u0119 35 aut, spo\u015br\u00f3d kt\u00f3rych wybrany zostanie Samoch\u00f3d Roku 2020. O tytu\u0142 powalczy m.in. sze\u015b\u0107 aut elektrycznych \u2013 najwi\u0119cej w historii."], "text": ["Poznali\u015bmy ostateczn\u0105 list\u0119 35 aut, spo\u015br\u00f3d kt\u00f3rych wybrany zostanie Samoch\u00f3d Roku 2020. O tytu\u0142 powalczy m.in. sze\u015b\u0107 aut elektrycznych \u2013 najwi\u0119cej w historii.", "Autami na pr\u0105d, kt\u00f3re powalcz\u0105 o miano Samochodu Roku 2020, s\u0105 audi e-tron, kia e-soul, renault zoe, tesla 3, mercedes eqc i pierwszy \u201eelektryk\u201d w portfolio Porsche \u2013 taycan. Dla por\u00f3wnania, w ubieg\u0142ym roku o tytu\u0142 walczy\u0142y dwa elektryki, w tym zwyci\u0119zca jaguar i-pace, a tak\u017ce dwie hybrydy Lexusa \u2013 es i ux oraz nap\u0119dzany wodorem hyundai nexo.", "W por\u00f3wnaniu z szerok\u0105 list\u0105 z lipca zabrak\u0142o hondy e, produkowanego przez volvo polestara 1 oraz e.go life. Ze wst\u0119pnej listy wypad\u0142a tak\u017ce takie klasyki jak skoda octavia, peugeot 2008, kia xceed i hyundai i10 oraz auta z wy\u017cszej p\u00f3\u0142ki \u2013 aston martin dbx, bogward bx7, chevrolet corvette c8, ferrari portofino, land rover defender i lynk&co 01.", "To nie koniec eliminacji. Fina\u0142ow\u0105 si\u00f3demk\u0119 poznamy 25 listopada. Samoch\u00f3d Roku 2020 zostanie wy\u0142oniony 2 marca w przeddzie\u0144 salonu samochodowego w Genewie."]}
{"url": "https://www.bankier.pl/moto/ranking-sedanow-top30-modeli-w-polsce-5391/", "title": ["Ranking sedan\u00f3w. TOP30 modeli w Polsce"], "lead": [], "text": ["Z danych opublikowanych przez Instytut Bada\u0144 Rynku Motoryzacyjnego SAMAR wynika, \u017ce wynik odnotowany na koniec wrze\u015bnia 2019 r. \u2013 35 261 \u2013 jest o 10,8 proc. gorszy od rejestracji poczynionych w analogicznym okresie roku poprzedniego. Udzia\u0142 pojazd\u00f3w osobowych z nadwoziem tego typu w ca\u0142ym rynku si\u0119ga dzi\u015b 8,6 proc. i maleje \u2013 rok wcze\u015bniej si\u0119ga\u0142 9,8 proc.", "TOP30 najcz\u0119\u015bciej rejestrowanych w Polsce sedan\u00f3w (I-IX.2019)"]}
{"url": "https://www.bankier.pl/moto/akcja-predkosc-wiecej-policji-w-miejscach-szczegolnie-niebezpiecznych-5402/", "title": ["Akcja \u201ePr\u0119dko\u015b\u0107\u201d \u2013 wi\u0119cej policji w miejscach szczeg\u00f3lnie niebezpiecznych"], "lead": ["W \u015brod\u0119 na polskich drogach odbywa si\u0119 policyjna akcja \u201ePr\u0119dko\u015b\u0107\u201d. Wi\u0119cej patroli kierowcy mog\u0105 si\u0119 spodziewa\u0107 przede wszystkim tam, gdzie najcz\u0119\u015bciej dochodzi do wypadk\u00f3w \u2013 poinformowa\u0142 PAP podinsp. Rados\u0142aw Kobry\u015b z Biura Ruchu Drogowego Komendy G\u0142\u00f3wnej Policji."], "text": ["Policyjna akcja \u201ePr\u0119dko\u015b\u0107\u201d odbywa si\u0119 od godz. 6 do 22. W tym czasie na drogi w ca\u0142ej Polsce wyjedzie ponad 5 tys. policjant\u00f3w ruchu drogowego, kt\u00f3rzy b\u0119d\u0105 mieli do dyspozycji radiowozy oznakowane i nieoznakowane, wyposa\u017cone w wideorejestratory i r\u0119czne mierniki pr\u0119dko\u015bci.", "Policja ostrzega, \u017ce cho\u0107 jej dzia\u0142ania s\u0105 wymierzone w kierowc\u00f3w, kt\u00f3rzy przekraczaj\u0105 pr\u0119dko\u015b\u0107, to patrole b\u0119d\u0105 zwraca\u0142y uwag\u0119 na ka\u017cde zachowanie niezgodne z prawem, m.in. b\u0119d\u0105 kontrolowa\u0142y stan trze\u017awo\u015bci i stosowanie si\u0119 do obowi\u0105zku zapinania pas\u00f3w bezpiecze\u0144stwa.", "\u201eTa akcja jest bardzo potrzebna, szczeg\u00f3lnie bior\u0105c pod uwag\u0119 ostatnie wydarzenia z Warszawy, gdzie w wypadku drogowym zgin\u0105\u0142 ojciec ratuj\u0105cy swoje dziecko i \u017con\u0119. To wydarzenie pokaza\u0142o, \u017ce je\u015bli wy\u0142\u0105czymy uwag\u0119, a w\u0142\u0105czymy pr\u0119dko\u015b\u0107, to ruch drogowy mo\u017ce sta\u0107 si\u0119 czym\u015b skrajnie niebezpiecznym\u201d \u2013 zaznaczy\u0142 podinsp. Kobry\u015b.", "Zaapelowa\u0142 te\u017c do pieszych, by byli czujni i ostro\u017cni na przej\u015bciach. Doda\u0142, by wszelkie nieprawid\u0142owo\u015bci \u2013 szczeg\u00f3lnie w rejonie przej\u015b\u0107 dla pieszych \u2013 zg\u0142asza\u0107 policji, podaj\u0105c numer rejestracyjny samochodu.", "\u201ePrzej\u015bcia dla pieszych powinny by\u0107 azylem, ale niestety nie s\u0105. Musimy by\u0107 czujni, bo to my jako piesi mo\u017cemy straci\u0107 \u017cycie\u201d \u2013 podkre\u015bli\u0142 Kobry\u015b.", "Z informacji Komendy G\u0142\u00f3wnej Policji wynika, \u017ce od pocz\u0105tku roku zgin\u0119\u0142o na drogach ponad 2,3 tys. os\u00f3b \u2013 prawie jedna trzecia przez nadmiern\u0105 pr\u0119dko\u015b\u0107.", "Dla por\u00f3wnania: w 2018 roku z winy kieruj\u0105cych pojazdami zdarzy\u0142o si\u0119 27 556 wypadk\u00f3w, w kt\u00f3rych zgin\u0119\u0142o prawie 2,2 tys. os\u00f3b, a 33 261 zosta\u0142o rannych.", "Policjanci zwracaj\u0105 uwag\u0119, \u017ce chocia\u017c w 2018 roku g\u0142\u00f3wn\u0105 przyczyn\u0105 wypadk\u00f3w by\u0142o nieust\u0105pienie pierwsze\u0144stwa przejazdu, to od lat ludzie najcz\u0119\u015bciej gin\u0105 z powodu niedostosowania pr\u0119dko\u015bci do warunk\u00f3w ruchu.", "\u201eApelujemy do kieruj\u0105cych, aby przestrzegali dozwolonych limit\u00f3w pr\u0119dko\u015bci, a tak\u017ce zmniejszali szybko\u015b\u0107 w miejscach, gdzie przepisy i zdrowy rozs\u0105dek wymagaj\u0105 szczeg\u00f3lnej ostro\u017cno\u015bci. Taka wzmo\u017cona czujno\u015b\u0107 niezb\u0119dna jest m.in. w okolicach przej\u015b\u0107 dla pieszych, przejazd\u00f3w dla rowerzyst\u00f3w oraz skrzy\u017cowa\u0144\u201d \u2013 informuje policja.", "autor: Marcin Chomiuk"]}
{"url": "https://www.bankier.pl/moto/najmniej-i-najbardziej-awaryjne-auta-na-przegladach-technicznych-5405/", "title": ["Najmniej i najbardziej awaryjne auta na przegl\u0105dach technicznych"], "lead": ["BMW, Fiat, Mercedes i Audi posiadaj\u0105 najmniej awaryjne auta w swoich klasach \u2013 wynika z raportu niemieckiej organizacji rzeczoznawc\u00f3w GTU o stanie aut u\u017cywanych opublikowanego przez Instytut Bada\u0144 Rynku Motoryzacyjnego Samar."], "text": ["BMW, Fiat, Mercedes i Audi posiadaj\u0105 najmniej awaryjne auta w swoich klasach \u2013 wynika z raportu niemieckiej organizacji rzeczoznawc\u00f3w GTU o stanie aut u\u017cywanych opublikowanego przez Instytut Bada\u0144 Rynku Motoryzacyjnego Samar.", "Najmniej usterek podczas przegl\u0105d\u00f3w technicznych wykrywano w bmw i3 (wsp\u00f3\u0142czynnik 0,44). Model zwyci\u0119\u017cy\u0142 tak\u017ce w kategorii aut miejskich. W\u015br\u00f3d kompakt\u00f3w najmniej awaryjny okaza\u0142 si\u0119 fiat tipo (0,84), w klasie \u015bredniej mercedes klasy c (1,65), a w\u015br\u00f3d SUV-\u00f3w i aut terenowych audi q2 (0,86). Zwyci\u0119stwo zapewni\u0142y im egzemplarze m\u0142odsze ni\u017c 3-letnie.", "Bior\u0105c pod uwag\u0119 wszystkie przebadane roczniki, najmniej awaryjne okaza\u0142y si\u0119 toyoty, mercedesy i audi (po cztery pierwsze miejsca w poszczeg\u00f3lnych segmentach i rocznikach).", "Najmniej i najbardziej awaryjne modele samochod\u00f3w", "\u0179r\u00f3d\u0142o: GT\u00dc Gesellschaft f\u00fcr Technische \u00dcberwachung; opracowanie: Bankier.pl", "W znacznie gorszej sytuacji podczas przegl\u0105d\u00f3w technicznych byli w\u0142a\u015bciciele aut, kt\u00f3re w badaniu niemieckich rzeczoznawc\u00f3w z grupy GTU zdoby\u0142y wsp\u00f3\u0142czynnik oscyluj\u0105cy wok\u00f3\u0142 100. W ka\u017cdym z segment\u00f3w by\u0142y to pojazdy co najmniej 9-letnie. W\u015br\u00f3d aut miejskich najbardziej awaryjnym autem okaza\u0142a si\u0119 kia picanto (wsp\u00f3\u0142czynnik 95,89), w\u015br\u00f3d kompakt\u00f3w dacia logan (98,43), w klasie \u015bredniej citroen c5 (86,82), a w\u015br\u00f3d SUV-\u00f3w kia sorento (101,30).", "Raport opracowano na podstawie 5 mln przegl\u0105d\u00f3w technicznych aut w Niemczech. Przy ustalaniu wsp\u00f3\u0142czynnika awaryjno\u015bci brano pod uwag\u0119 stan techniczny pojazd\u00f3w \u2013 hamulc\u00f3w, zawieszenia, uk\u0142adu wydechowego i kierowniczego, o\u015bwietlenia, a tak\u017ce karoserii. Auta zosta\u0142y sklasyfikowane wed\u0142ug segment\u00f3w, do kt\u00f3rych nale\u017c\u0105 oraz wieku."]}
{"url": "https://www.bankier.pl/moto/w-2020-rozpocznie-sie-montaz-111-nowych-fotoradarow-5427/", "title": ["W 2020 roku rozpocznie si\u0119 monta\u017c 111 nowych fotoradar\u00f3w"], "lead": ["Pierwsze nowe fotoradary powinny pojawi\u0107 si\u0119 w trzecim kwartale 2020 roku. 111 nowych urz\u0105dze\u0144 stanie w najbardziej niebezpiecznych miejscach \u2013 powiedzia\u0142 PAP G\u0142\u00f3wny Inspektor Transportu Drogowego Alvin Gajadhur."], "text": ["Jak przekaza\u0142 G\u0142\u00f3wny Inspektor Transportu Drogowego, zakup nowych urz\u0105dze\u0144 zwi\u0105zany jest z nowym projektem \u201eZwi\u0119kszenie skuteczno\u015bci i efektywno\u015bci systemu automatycznego nadzoru nad ruchem drogowym\u201d, kt\u00f3ry wsp\u00f3\u0142finansowany jest ze \u015brodk\u00f3w Unii Europejskiej w ramach Programu Operacyjnego Infrastruktura i \u015arodowisko 2014-2020.", "\u201ePierwsze nowe urz\u0105dzenia powinny pojawi\u0107 si\u0119 w trzecim kwartale 2020 roku\u201d \u2013 wskaza\u0142 Alvin Gajadhur, dodaj\u0105c, \u017ce urz\u0105dzenia stan\u0105 w niebezpiecznych miejscach, w kt\u00f3rych dochodzi do tragicznych wypadk\u00f3w drogowych.", "GITD planuje kupi\u0107 39 nowych urz\u0105dze\u0144 do odcinkowego pomiaru \u015bredniej pr\u0119dko\u015bci, 26 nowych stacjonarnych urz\u0105dze\u0144 rejestruj\u0105cych, 30 nowych urz\u0105dze\u0144 s\u0142u\u017c\u0105cych do monitorowanie wjazdu na skrzy\u017cowanie na czerwonym \u015bwietle oraz 11 przeno\u015bnych urz\u0105dze\u0144 rejestruj\u0105cych w celu zapewnienia poprawy bezpiecze\u0144stwa w miejscach niebezpiecznych, w kt\u00f3rych nie jest mo\u017cliwy monta\u017c stacjonarnych urz\u0105dze\u0144 rejestruj\u0105cych m.in. z przyczyn technicznych.", "Szef GITD zapowiedzia\u0142 r\u00f3wnie\u017c, \u017ce pojawi\u0105 si\u0119 nowe fotoradary, kt\u00f3rych do tej pory nie by\u0142o w Polsce. \u201eB\u0119d\u0105 to rejestratory przejazdu na czerwonym \u015bwietle na przejazdach kolejowych. One b\u0119d\u0105 montowane na najbardziej niebezpiecznych przejazdach kolejowych, gdzie dochodzi\u0142o do tragicznych wypadk\u00f3w\u201d. \u0141\u0105cznie GITD planuje kupi\u0107 pi\u0119\u0107 takich urz\u0105dze\u0144.", "Dodatkowo GITD planuje zakup 247 nowych stacjonarnych urz\u0105dze\u0144 rejestruj\u0105cych i ustawienie ich w dotychczas wykorzystywanych lokalizacjach, \u201eo ile przeprowadzona analiza bezpiecze\u0144stwa ruchu drogowego wyka\u017ce uzasadnienie dla takiego dzia\u0142ania\u201d.", "Opr\u00f3cz nowych fotoradar\u00f3w w ramach projektu GITD planuje rozbudowa\u0107 infrastruktur\u0119 teleinformatyczn\u0105 poprzez dodanie nowych funkcjonalno\u015bci podnosz\u0105cych efektywno\u015b\u0107 systemu CPD CANARD (Centrum Automatycznego Nadzoru nad Ruchem Drogowym \u2013 PAP), oraz zapewnienie zaplecza funkcjonalnego projektu, czyli zakup sprz\u0119tu, oprogramowania oraz us\u0142ug dodatkowych, w tym mi\u0119dzy innymi pojazd\u00f3w technicznych oraz pojazd\u00f3w do zastosowania przeno\u015bnych urz\u0105dze\u0144 rejestruj\u0105cych.", "\u0141\u0105czna kwota wydatk\u00f3w w ramach projektu to 162 mln z\u0142, z czego dofinansowanie ze \u015brodk\u00f3w Unii Europejskiej wyniesie 85 procent, czyli 137,7 mln z\u0142.", "Autor: Bart\u0142omiej Figaj"]}
{"url": "https://www.bankier.pl/moto/nowy-volkswagen-golf-8-zadebiutowal-zdjecia-5431/", "title": ["Nowy volkswagen golf 8 zadebiutowa\u0142 [ZDJ\u0118CIA]"], "lead": ["Nowy volkswagen golf 8 \u2013 jeden z najpopularniejszych samochod\u00f3w w Europie \u2013 zadebiutowa\u0142 w Wolfsburgu. Auto pojawi si\u0119 na rynku w grudniu."], "text": ["Nowy volkswagen golf 8 \u2013 jeden z najpopularniejszych samochod\u00f3w w Europie \u2013 zadebiutowa\u0142 w Wolfsburgu. Auto pojawi si\u0119 na rynku w grudniu.", "Cho\u0107 volkswagen golf 8 nie odbiega wygl\u0105dem od klasyki prezentowanej w poprzednich modelach, we wn\u0119trzu \u2013 zdaniem producenta \u2013 dokona\u0142a si\u0119 cyfrowa rewolucja.", "W nowym golfie 8 zastosowano system Travel Assist stosowany dot\u0105d w passacie. System pozwoli na autonomiczn\u0105 jazd\u0119 z pr\u0119dko\u015bci\u0105 maksymaln\u0105 210 km/h. Golf zosta\u0142 wyposa\u017cony tak\u017ce w system Car2X ostrzegaj\u0105cy przed zbli\u017caj\u0105cymi si\u0119 obiektami \u2013 innymi autami czy zw\u0119\u017ceniami.", "Nowy golf 8 b\u0119dzie dost\u0119pny zar\u00f3wno z silnikami benzynowymi, diesla, a tak\u017ce jako hybryda plug-in i tzw. mi\u0119kka hybryda (eTSI). Klasyczne benzyniaki i diesle b\u0119d\u0105 oferowane w wersjach od 90 do 300 KM. Diesle zostan\u0105 wyposa\u017cone w podw\u00f3jny wtrysk AdBlue neutralizuj\u0105cy i ograniczaj\u0105cy emisj\u0119 szkodliwych tlenk\u00f3w azotu. Nowe silniki wysokopr\u0119\u017cne zastosowane w golfie 8 pozwol\u0105 zu\u017cywa\u0107 nawet o 17 proc. mniej paliwa.", "\u00d3sma generacja volkswagena golfa b\u0119dzie dost\u0119pna w dw\u00f3ch wariantach nap\u0119du hybrydowego typu plug-in o mocy 204 i 245 koni mechanicznych. Obie hybrydy b\u0119d\u0105 wyposa\u017cone w nowy akumulator litowo-jonowy o pojemno\u015bci 13 kWh, kt\u00f3ry pozwoli wyd\u0142u\u017cy\u0107 zasi\u0119g o 60 km. Do wyboru b\u0119d\u0105 tak\u017ce trzy warianty hybrydy typu eTSI mocy 110, 130 i 150 KM pozwalaj\u0105ce zaoszcz\u0119dzi\u0107 nawet 10 proc. paliwa.", "Nowy golf b\u0119dzie oferowany w nowych wariantach Golf, Life, Style oraz R-Line. W podstawowej wersji kierowca otrzyma zwi\u0119kszaj\u0105ce bezpiecze\u0144stwo matrycowe reflektory diodowe, cyfrow\u0105 desk\u0119 rozdzielcz\u0105 z dotykowym ekranem, automatyczn\u0105 klimatyzacj\u0119, system utrzymania pasa ruchu, Front Assist \u201eobserwuj\u0105cy\u201d przestrze\u0144 przed mask\u0105 oraz wspomniany ju\u017c system Car2X.", "Wszystkie golfy 8 zosta\u0142y tak\u017ce wyposa\u017cone w bezkluczykowy system otwierania i uruchamiania pojazdu."]}
{"url": "https://www.bankier.pl/moto/padl-nowy-rekord-w-pol-minuty-do-400-km-h-i-zera-5210/", "title": ["Pad\u0142 nowy rekord. W p\u00f3\u0142 minuty do 400 km/h i zera"], "lead": ["Szwedzki samoch\u00f3d koenigsegg regera pobi\u0142 rekord \u015bwiata w przyspieszeniu od zera do 400 km/h i wyhamowaniu do zera. Pr\u00f3ba trwa\u0142a jedynie 31,49 sek. \u2013 o ponad 2 sekundy kr\u00f3cej od poprzedniego rekordu, kt\u00f3ry nale\u017ca\u0142 tak\u017ce do tej marki \u2013 informuje serwis ", "Motor1.com", "."], "text": ["Szwedzki samoch\u00f3d koenigsegg regera pobi\u0142 rekord \u015bwiata w przyspieszeniu od zera do 400 km/h i wyhamowaniu do zera. Pr\u00f3ba trwa\u0142a jedynie 31,49 sek. \u2013 o ponad 2 sekundy kr\u00f3cej od poprzedniego rekordu, kt\u00f3ry nale\u017ca\u0142 tak\u017ce do tej marki \u2013 informuje serwis ", ".", "Rekord zosta\u0142 pobity w ubieg\u0142ym tygodniu na lotnisku 2-kilometrowym pasie startowym lotniska R\u00e5da niedaleko miejscowo\u015bci Lidk\u00f6ping w Szwecji.", "\u2013 Warunki by\u0142y idealne: s\u0142oneczne i prawie bezwietrzne. Aby odcinek by\u0142 wystarczaj\u0105cy, wykorzystali\u015bmy do startu fragment drogi ko\u0142owania samolot\u00f3w i w ten spos\u00f3b wyd\u0142u\u017cyli\u015bmy go o 300 metr\u00f3w \u2013 m\u00f3wi cytowany przez serwis Motor1.com Christian von Koenigsegg, za\u0142o\u017cyciel marki.", "Model Regera, aby osi\u0105gn\u0105\u0107 400 km/h potrzebowa\u0142 22,87 sek. i 1613 metr\u00f3w pasa startowego. Wyhamowanie do zera zaj\u0119\u0142o 8,62 sek., a droga hamowania wynios\u0142a 435 m. Tym samym regera na pobicie rekordu potrzebowa\u0142a 2048 m.", "\u2013 Niestety nawierzchnia na zwykle nieu\u017cywanym pasie startowym nie gwarantowa\u0142a idealnej przyczepno\u015bci, wi\u0119c test nie m\u00f3g\u0142 by\u0107 wykonany idealnie w linii prostej \u2013 wyja\u015bnia von Koenigsegg.", "Koenigsegg regera to auto wyposa\u017cone w a\u017c cztery silniki \u2013 o\u015bmiocylindrowy silnik benzynowy o pojemno\u015bci 5 litr\u00f3w i mocy 1115 KM oraz trzy elektryczne o \u0142\u0105cznej mocy 714 KM. Auto podczas jazdy dysponuje maksymaln\u0105 moc\u0105 przekraczaj\u0105c\u0105 1500 KM i mo\u017ce rozp\u0119dzi\u0107 si\u0119 do 410 km/h. Z ta\u015bmy produkcyjnej zjedzie jedynie 80 egzemplarzy regery.", "Od czasu pierwszego bicia rekordu przyspieszenia do 400 km/h i wyhamowania do zera min\u0119\u0142y ju\u017c dwa lata. Pierwszy rekord pobi\u0142 Juan Pablo Montoya w modelu bugatti chiron. Na wykonanie pr\u00f3by potrzebowa\u0142 41,96 sek., czyli o ponad 10 sek. wi\u0119cej ni\u017c w przypadku koenigsegg regera."]}
{"url": "https://www.bankier.pl/moto/luksusowe-auta-syna-prezydenta-gwinei-rownikowej-sprzedane-za-ponad-100-mln-zl-5226/", "title": ["Luksusowe auta syna prezydenta Gwinei R\u00f3wnikowej sprzedane za ponad 100 mln z\u0142"], "lead": ["Ferrari, bugatti, rolls-royce czy lamborghini \u2013 25 luksusowych aut nale\u017c\u0105cych do syna prezydenta Gwinei R\u00f3wnikowej mo\u017cna by\u0142o kupi\u0107 podczas aukcji domu Bonhams w Szwajcarii. Auta wylicytowano za r\u00f3wnowarto\u015b\u0107 ponad 108 mln z\u0142 \u2013 donosi brytyjski dziennik \u201eDaily Mail\u201d."], "text": ["Ferrari, bugatti, rolls-royce czy lamborghini \u2013 25 luksusowych aut nale\u017c\u0105cych do syna prezydenta Gwinei R\u00f3wnikowej mo\u017cna by\u0142o kupi\u0107 podczas aukcji domu Bonhams w Szwajcarii. Auta wylicytowano za r\u00f3wnowarto\u015b\u0107 ponad 108 mln z\u0142 \u2013 donosi brytyjski dziennik \u201eDaily Mail\u201d.", "Gwiazd\u0105 aukcji, kt\u00f3ra odby\u0142a si\u0119 na polu golfowym w miejscowo\u015bci Cheserex niedaleko szwajcarskiej Genewy, by\u0142o lamborghini veneno. Auto rozp\u0119dzaj\u0105ce si\u0119 do 100 km/h w zaledwie 2,5 sek. i osi\u0105gaj\u0105ce 355 km/h zosta\u0142o sprzedane za ponad 33 mln z\u0142, cho\u0107 wyceniane jest na ok. 20 mln z\u0142. Przebitk\u0119 zagwarantowa\u0142a jednak wyj\u0105tkowo\u015b\u0107 auta, kt\u00f3re zosta\u0142o wyprodukowane na 50-lecie Lamborghini w zaledwie dziewi\u0119ciu egzemplarzach. Poza tym auto by\u0142o praktycznie nieu\u017cywane. Do rozpocz\u0119cia licytacji przejecha\u0142o zaledwie 325 km.", "25 luksusowych samochod\u00f3w stanowi\u0142o kolekcj\u0119 nale\u017c\u0105c\u0105 do 40-letniego wiceprezydenta Gwinei R\u00f3wnikowej Teodoro Nguema Obiang Mangue, kt\u00f3ry prywatnie jest synem prezydenta kraju. Auta zosta\u0142y skonfiskowane w zwi\u0105zku z procesem w sprawie malwersacji finansowych i niegospodarnego dysponowania pa\u0144stwowymi aktywami. 108 mln z\u0142 (27 mln dolar\u00f3w) trafi teraz do Gwinei R\u00f3wnikowej w ramach pomocy charytatywnej.", "Paryski s\u0105d jeszcze w 2017 r. skaza\u0142 zaocznie syna prezydenta Gwinei R\u00f3wnikowej za sprzeniewierzenie dziesi\u0105tek mln euro na trzy lata wi\u0119zienia w zawieszeniu oraz grzywn\u0119 w wysoko\u015bci 30 mln euro (131 mln z\u0142). S\u0105d zaj\u0105\u0142 w\u00f3wczas jego aktywa we Francji, kt\u00f3re wyceniano na ponad 100 mln euro (ok. 440 mln z\u0142)."]}
{"url": "https://www.bankier.pl/moto/ruszyl-proces-z-pozwu-zbiorowego-przeciwko-vw-5238/", "title": ["Ruszy\u0142 proces z pozwu zbiorowego przeciwko VW"], "lead": ["W poniedzia\u0142ek w Brunszwiku rozpocz\u0105\u0142 si\u0119 bezprecedensowy proces, w kt\u00f3rym s\u0105d zdecyduje, czy prawie p\u00f3\u0142 miliona w\u0142a\u015bcicieli aut wyprodukowanych przez marki wchodz\u0105ce w sk\u0142ad koncernu Volkswagen ma prawo do odszkodowa\u0144 za tzw. afer\u0119 dieslow\u0105."], "text": ["W poniedzia\u0142ek w Brunszwiku rozpocz\u0105\u0142 si\u0119 bezprecedensowy proces, w kt\u00f3rym s\u0105d zdecyduje, czy prawie p\u00f3\u0142 miliona w\u0142a\u015bcicieli aut wyprodukowanych przez marki wchodz\u0105ce w sk\u0142ad koncernu Volkswagen ma prawo do odszkodowa\u0144 za tzw. afer\u0119 dieslow\u0105.", "Oko\u0142o 470 tys. os\u00f3b uwa\u017ca, \u017ce ponios\u0142y straty w zwi\u0105zku ze skandalem z 2015 roku, kiedy okaza\u0142o si\u0119 w autach koncernu Volkswagen (a wi\u0119c opr\u00f3cz Volkswagen\u00f3w tak\u017ce w Audi, Seatach i Skodach) instalowano oprogramowanie, kt\u00f3re fa\u0142szowa\u0142o wyniki bada\u0144 emisji spalin. W efekcie ujawnienia tej informacji dotkni\u0119te samochody straci\u0142y na warto\u015bci.", "S\u0105d, przed kt\u00f3rym klienci VW s\u0105 reprezentowani przez Federacj\u0119 Niemieckich Organizacji Konsumenckich (vzbv), nie przyzna \u017cadnych odszkodowa\u0144. Celem zbiorowego pozwu w procedurze tzw. pozwu wzorcowego (Musterfeststellungsklage) jest ustalenie, czy w\u0142a\u015bciciele aut b\u0119d\u0105 mogli w og\u00f3le indywidualnie dochodzi\u0107 ewentualnego wyr\u00f3wnania strat.", "Procedura pozwu wzorcowego pojawi\u0142a si\u0119 w niemieckim prawie zaledwie w ubieg\u0142ym roku. Jednym z czynnik\u00f3w, kt\u00f3ry do tego doprowadzi\u0142 by\u0142a w\u0142a\u015bnie afera dieslowa.", "Prawnicy vzbv byli w poniedzia\u0142ek dobrej my\u015bli, kiedy pytano ich o szanse korzystnego dla nich rozstrzygni\u0119cia. \u201eS\u0105d dotychczas dzia\u0142a\u0142 bardzo dobrze i wydaje si\u0119 nam, \u017ce czyni\u0142 nawet sugestie, \u017ce mo\u017ce doj\u015b\u0107 do wyroku skazuj\u0105cego\u201d \u2013 m\u00f3wi\u0142 reprezentuj\u0105cy konsument\u00f3w Ralf Stoll.", "Volkswagen z kolei jest zdanie, \u017ce \u017c\u0105dania odszkodowa\u0144 s\u0105 bezpodstawne, gdy\u017c klienci dostali pe\u0142nowarto\u015bciowe, bezpieczne samochody. \u201eTe auta s\u0105 dzi\u015b u\u017cywane przez setki tysi\u0119cy kierowc\u00f3w. Z naszego punktu widzenia nie powsta\u0142y zatem dla nich \u017cadne szkody i nie ma w zwi\u0105zku z tym powod\u00f3w do pozwu\u201d \u2013 przekonuj\u0105 przedstawiciele koncernu.", "Przewodnicz\u0105cy sk\u0142adu s\u0119dziowskiego Michael Neef zwr\u00f3ci\u0142 z kolei uwag\u0119, \u017ce b\u0119dzie musia\u0142 przeanalizowa\u0107 dotychczasowe orzecznictwo. Zaznaczy\u0142 te\u017c, \u017ce warto\u015b\u0107 samochod\u00f3w i tak spada wraz z up\u0142ywem czasu i nale\u017cy to te\u017c bra\u0107 pod uwag\u0119. \u201eNikt nas nie przekona, \u017ce mo\u017cna przez lata u\u017cywa\u0107 samochodu bez ponoszenia koszt\u00f3w\u201d \u2013 stwierdzi\u0142 Neef w pierwszym dniu rozprawy.", "W 2015 roku zosta\u0142y wykryte oszustwa dokonywane na masow\u0105 skal\u0119 przez niemieckie koncerny, kt\u00f3re fa\u0142szowa\u0142y odczyty emisji spalin w samochodach z silnikiem Diesla. Sam Volkswagen zap\u0142aci\u0142 od tamtej pory 30 mld euro kar.", "Po\u015brednim efektem \u201eafery dieslowej\u201d by\u0142a fala pozw\u00f3w w Niemczech ze strony organizacji zajmuj\u0105cych si\u0119 ochron\u0105 \u015brodowiska, w kt\u00f3rych domaga\u0142y si\u0119 one zakaz\u00f3w wjazdu diesli do centr\u00f3w miast. Obostrzenia takie obowi\u0105zuj\u0105 m.in. w Darmstadt, Hamburgu i Stuttgarcie. W Berlinie, Kolonii, Frankfurcie, Bonn, czy Essen wyroki s\u0105dowe czekaj\u0105 na wykonanie. Przek\u0142ada si\u0119 to na spadek sprzeda\u017cy samochod\u00f3w z tym nap\u0119dem. Jest to szczeg\u00f3lnie bolesne dla niemieckich firm, kt\u00f3re od lat inwestowa\u0142y w rozw\u00f3j efektywnych silnik\u00f3w na olej nap\u0119dowy.", "W pierwszej po\u0142owie bie\u017c\u0105cego roku sprzeda\u017c Volkswagena spad\u0142a o 2,8 proc. w por\u00f3wnaniu z analogicznym okresem roku 2018.", "Z Berlina Artur Ciechanowicz (PAP)", "asc/ mal/"]}
{"url": "https://www.bankier.pl/moto/polacy-kupuja-coraz-drozsze-auta-a-bedzie-jeszcze-drozej-5259/", "title": ["Polacy kupuj\u0105 coraz dro\u017csze auta, a b\u0119dzie jeszcze dro\u017cej"], "lead": ["\u015arednio niemal 110 tys. z\u0142 \u2013 tyle wydawali Polacy kupuj\u0105cy nowe auta w pierwszych o\u015bmiu miesi\u0105cach 2019 r. W por\u00f3wnaniu z ubieg\u0142ym rokiem ro\u015bnie liczba aut wartych 100-200 tys. z\u0142 i powy\u017cej 300 tys. z\u0142 \u2013 wynika z oblicze\u0144 Instytutu Bada\u0144 Rynku Motoryzacyjnego Samar."], "text": ["\u015arednio niemal 110 tys. z\u0142 \u2013 tyle wydawali Polacy kupuj\u0105cy nowe auta w pierwszych o\u015bmiu miesi\u0105cach 2019 r. W por\u00f3wnaniu z ubieg\u0142ym rokiem ro\u015bnie liczba aut wartych 100-200 tys. z\u0142 i powy\u017cej 300 tys. z\u0142 \u2013 wynika z oblicze\u0144 Instytutu Bada\u0144 Rynku Motoryzacyjnego Samar.", "Wzrost wydatk\u00f3w nie wi\u0105\u017ce si\u0119 jednak ze wzrostem zamo\u017cno\u015bci Polak\u00f3w, a w g\u0142\u00f3wnej mierze z rosn\u0105cymi cenami samochod\u00f3w. Wed\u0142ug zapowiedzi importer\u00f3w, w kolejnych miesi\u0105cach b\u0119d\u0105 one nadal ros\u0142y.", "\u015arednia wa\u017cona cena sprzeda\u017cy samochod\u00f3w osobowych wzros\u0142a w por\u00f3wnaniu z ubieg\u0142ym rokiem o 2 773 z\u0142 (2,6 proc.). Jak jednak podkre\u015blaj\u0105 analitycy Samar, wyliczenia opieraj\u0105 si\u0119 wy\u0142\u0105cznie na oficjalnych cennikach importer\u00f3w i nie uwzgl\u0119dniaj\u0105 rabat\u00f3w obni\u017caj\u0105cych cen\u0119 ani te\u017c podnosz\u0105cych j\u0105 koszt\u00f3w dodatkowego wyposa\u017cenia.", "W dalszym ci\u0105gu za co drugie nowe auto (50,1 proc.) Polacy p\u0142ac\u0105 pomi\u0119dzy 50 a 100 tys. z\u0142. Od stycznia do wrze\u015bnia Polacy kupili 187 541 aut w tym przedziale cenowym \u2013 o 2,2 proc. mniej ni\u017c w analogicznym okresie ubieg\u0142ego roku. Znacz\u0105co spad\u0142a za to liczba aut kupowanych za mniej ni\u017c 50 tys. z\u0142. W pierwszych o\u015bmiu miesi\u0105cach 2019 r. by\u0142o to 31 309 egzemplarzy (spadek o 20,1 proc.).", "Ro\u015bnie za to liczba samochod\u00f3w kupowanych za 100-150 tys. z\u0142 i 150-200 tys. z\u0142. Od stycznia do wrze\u015bnia Polacy kupili odpowiednio 91 296 i 35 294 samochody z tych przedzia\u0142\u00f3w cenowych. W sumie stanowi\u0142y one jedn\u0105 trzeci\u0105 (33,8 proc.) rynku \u2013 o 3,3 proc. wi\u0119cej ni\u017c w 2018 r.", "Salony samochodowe sprzedaj\u0105 tak\u017ce coraz wi\u0119cej aut wycenianych powy\u017cej 300 tys. z\u0142. W analizowanym okresie by\u0142o to 10 109 egzemplarzy \u2013 o 17,9 proc. wi\u0119cej ni\u017c w 2018 r. Najdro\u017csze samochody stanowi\u0142y 2,7 proc. rynku. Co ciekawe, by\u0142o ich ponad dwukrotnie wi\u0119cej ni\u017c aut wycenianych pomi\u0119dzy 250 a 300 tys. z\u0142 (4262 egzemplarzy).", "Najpopularniejsze marki w poszczeg\u00f3lnych segmentach cenowych (stycze\u0144-sierpie\u0144 2019)", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Liderem sprzeda\u017cy w najta\u0144szym przedziale cenowym \u2013 do 50 tys. z\u0142 \u2013 okaza\u0142a si\u0119 Dacia, kt\u00f3ra sprzeda\u0142a 9139 egzemplarzy. Pierwsze miejsce zagwarantowa\u0142 jej zw\u0142aszcza model sandero, kt\u00f3ry od stycznia do wrze\u015bnia rozszed\u0142 si\u0119 w 5005 sztuk.", "W najpopularniejszym przedziale od 50 do 100 tys. z\u0142 liderem okaza\u0142a si\u0119 Toyota, kt\u00f3ra sprzeda\u0142a w tej cenie 25 524 samochod\u00f3w. W\u015br\u00f3d modeli najpopularniejszy by\u0142 jednak opel astra (9325 egzemplarzy).", "Najpopularniejsze modele w poszczeg\u00f3lnych segmentach cenowych (stycze\u0144-sierpie\u0144 2019)", "\u0179r\u00f3d\u0142o: Instytut Bada\u0144 Rynku Motoryzacyjnego Samar", "Najwi\u0119cej aut wycenianych na 100-200 tys. z\u0142 sprzeda\u0142 z kolei Volkswagen. By\u0142o ich \u0142\u0105cznie 21 055. Najpopularniejszymi modelami by\u0142y jednak skoda octavia (100-150 tys. z\u0142) i toyota rav4 (150-200 tys. z\u0142).", "W\u015br\u00f3d najdro\u017cszych samochod\u00f3w o cenie wy\u017cszej ni\u017c 300 tys. z\u0142 liderem okaza\u0142o si\u0119 BMW, kt\u00f3re wyprodukowa\u0142o co czwarte auto sprzedane w tym przedziale cenowym (2582 egzemplarze). W\u015br\u00f3d konkretnych modeli palma pierwsze\u0144stwa tak\u017ce nale\u017cy do bawarskiego koncernu. Polacy kupili najwi\u0119cej \u2013 1201 egzemplarzy modelu x5."]}
{"url": "https://www.bankier.pl/moto/policja-zabiera-wiecej-praw-jazdy-5280/", "title": ["Policja zabiera wi\u0119cej praw jazdy"], "lead": [], "text": ["Jak podaje gazeta, zabieranie praw jazdy za przekroczenie pr\u0119dko\u015bci o ponad 50 km/h w terenie zabudowanym przestaje dzia\u0142a\u0107 odstraszaj\u0105co.", "\u201eDo ko\u0144ca wrze\u015bnia zatrzymali\u015bmy ponad 14 tys. praw jazdy wi\u0119cej ni\u017c w tym samym okresie ubieg\u0142ego roku. To wzrost niepokoj\u0105cy, si\u0119ga a\u017c 63,6 proc.\u201d \u2013 powiedzia\u0142 dziennikowi Rados\u0142aw Kobry\u015b z Biura Ruchu Drogowego Komendy G\u0142\u00f3wnej Policji. Z danych KGP wynika, \u017ce do ko\u0144ca wrze\u015bnia w ca\u0142ym kraju policjanci zabrali z tego powodu prawie 37 tys. praw jazdy \u2013 w tym samym okresie ubieg\u0142ego roku 22,5 tys.", "\u201eTo oznacza, \u017ce przez dziewi\u0119\u0107 miesi\u0119cy z powodu przekroczenia pr\u0119dko\u015bci dokument straci\u0142o wi\u0119cej kierowc\u00f3w ni\u017c w ca\u0142ym 2017 i w ca\u0142ym minionym roku (w ka\u017cdym zebrano ich ok. 31 tys.)\u201d \u2013 pisze \u201eRz\u201d.", "Wed\u0142ug Kobrysia \u201eoko\u0142o p\u00f3\u0142tora tysi\u0105ca przypadk\u00f3w dotyczy kierowc\u00f3w-recydywist\u00f3w\u201d.", "Jak podaje \u201eRz\u201d, eksperci uwa\u017caj\u0105, \u017ce trzeba b\u0119dzie rozwa\u017cy\u0107 surowsze kary, w tym finansowe, by skuteczniej przem\u00f3wi\u0107 kierowcom do wyobra\u017ani.(PAP)", "bf/ wus/"]}
{"url": "https://www.bankier.pl/moto/niezawodne-toyoty-55-tys-aut-w-polsce-z-wada-5282/", "title": ["Niezawodne toyoty? 5,5 tys. aut w Polsce z wad\u0105"], "lead": ["Ponad 5,5 tys. toyot i lexus\u00f3w musi trafi\u0107 do naprawy. W autach wadliwe okaza\u0142y si\u0119 boczne poduszki powietrzne i nieszczelne przewody paliwowe."], "text": ["Ponad 5,5 tys. toyot i lexus\u00f3w musi trafi\u0107 do naprawy. W autach wadliwe okaza\u0142y si\u0119 boczne poduszki powietrzne i nieszczelne przewody paliwowe.", "W\u015br\u00f3d aut z usterkami, kt\u00f3re Toyota i Lexus zg\u0142osi\u0142y do Urz\u0119du Ochrony Konkurencji i Konsument\u00f3w, znalaz\u0142 si\u0119 jeden z popularniejszych w tym roku w\u015br\u00f3d polskich klient\u00f3w indywidualnych model auris. Do naprawy musz\u0105 trafi\u0107 tak\u017ce toyoty avensis, c-hr, hybrydowy model prius oraz lexus nx200t/300h. To w sumie ponad 5,5 tys. aut.", "Usterki wykryto w autach wyprodukowanych w Japonii, Wielkiej Brytanii i Turcji pomi\u0119dzy 25 wrze\u015bnia 2015 r. a 2 kwietnia 2019 r.", "W samochodach wadliwe okaza\u0142o si\u0119 poszycie foteli, kt\u00f3re mo\u017ce uniemo\u017cliwi\u0107 aktywacj\u0119 bocznych poduszek powietrznych w razie wypadku. Jak t\u0142umaczy producent, w autach zg\u0142oszonych do UOKiK poszycia foteli mog\u0142y zosta\u0107 przez pomy\u0142k\u0119 zamienione. Tapicerka fotela kierowcy mog\u0142a znale\u017a\u0107 si\u0119 na fotelu pasa\u017cera i odwrotnie.", "W zwi\u0105zku z tym, niew\u0142a\u015bciwe poszycie, kt\u00f3re w razie wypadku powinno rozerwa\u0107 si\u0119, uwalniaj\u0105c tym samym boczn\u0105 poduszk\u0119 powietrzn\u0105, mo\u017ce j\u0105 zablokowa\u0107, zwi\u0119kszaj\u0105c tym samym ryzyko obra\u017ce\u0144 podczas zderzenia.", "Niew\u0142a\u015bciwy monta\u017c tapicerki przednich foteli m\u00f3g\u0142 nast\u0105pi\u0107 w autach, w kt\u00f3rych by\u0142a ona montowana nie fabrycznie, a w autoryzowanych stacjach dilerskich lub centrach logistycznych.", "Kierowcy felernych toyot zostan\u0105 zaproszeni do ASO, gdzie poszycia zostan\u0105 wymienione zgodnie z instrukcj\u0105.", "Toyota wykry\u0142a wady tak\u017ce w 47 egzemplarzach modelu land cruiser wyprodukowanych w Japonii pomi\u0119dzy 11 marca a 11 kwietnia 2019 r. W autach wskutek drga\u0144 silnika przewody \u0142\u0105cz\u0105ce pomp\u0119 paliwow\u0105 z szyn\u0105 Common Rail mog\u0105 si\u0119 poluzowa\u0107. Mo\u017ce to skutkowa\u0107 wyciekami paliwa, a w konsekwencji ga\u015bni\u0119ciem silnika.", "W\u0142a\u015bciciele wadliwych samochod\u00f3w otrzymaj\u0105 listy z zaproszeniami do ASO, gdzie przewody paliwowe i ich mocowania zostan\u0105 wymienione."]}
{"url": "https://www.bankier.pl/moto/pspa-w-2025-r-w-polsce-prawie-100-tys-prywatnych-punktow-ladowania-5289/", "title": ["PSPA: w 2025 r. w Polsce prawie 100 tys. prywatnych punkt\u00f3w \u0142adowania"], "lead": ["W 2025 r. w Polsce mo\u017ce by\u0107 80-100 tys. prywatnych punkt\u00f3w \u0142adowania samochod\u00f3w elektrycznych \u2013 ocenia Polskie Stowarzyszenie Paliw Alternatywnych. Jak wskazuje PSPA w raporcie, g\u0142\u00f3wn\u0105 barier\u0105 dla rozwoju takich urz\u0105dze\u0144 s\u0105 regulacje."], "text": ["W 2025 r. w Polsce mo\u017ce by\u0107 80-100 tys. prywatnych punkt\u00f3w \u0142adowania samochod\u00f3w elektrycznych \u2013 ocenia Polskie Stowarzyszenie Paliw Alternatywnych. Jak wskazuje PSPA w raporcie, g\u0142\u00f3wn\u0105 barier\u0105 dla rozwoju takich urz\u0105dze\u0144 s\u0105 regulacje.", "Jak wynika z przytaczanych w raporcie bada\u0144 PSPA, ponad 90 proc. u\u017cytkownik\u00f3w pojazd\u00f3w elektrycznych w Polsce chcia\u0142oby mie\u0107 mo\u017cliwo\u015b\u0107 \u0142adowania samochodu w miejscu zamieszkania. Podobne preferencje maj\u0105 kierowcy pojazd\u00f3w spalinowych, kt\u00f3rzy dopuszczaj\u0105 w przysz\u0142o\u015bci korzystanie z ekologicznego \u015brodka transportu.", "\u201eMieszka\u0144cy budynk\u00f3w jednorodzinnych bez wi\u0119kszego problemu \u0142aduj\u0105 samochody w swoich domach, jednak tylko 2 proc. kierowc\u00f3w aut na pr\u0105d, kt\u00f3rzy mieszkaj\u0105 w budynkach wielorodzinnych, ma taki komfort\u201d \u2013 wskazuje dyrektor zarz\u0105dzaj\u0105cy PSPA Maciej Mazur.", "Badanie na zlecenie PSPA przeprowadzi\u0142a agencja SW RESEARCH z wykorzystaniem metody wywiad\u00f3w on-line (CAWI) na panelu internetowym SW Panel. Zrealizowano tak\u017ce indywidualne wywiady pog\u0142\u0119bione (IDI) z u\u017cytkownikami EV. W ramach badania, w maju br. zrealizowano \u0142\u0105cznie 1534 ankiety.", "Jedna trzecia uczestnik\u00f3w badania wskaza\u0142a, \u017ce r\u00f3wnolegle z rozwojem og\u00f3lnodost\u0119pnej infrastruktury \u0142adowania w Polsce, kierowcy samochod\u00f3w elektrycznych powinni mie\u0107 tak\u017ce mo\u017cliwo\u015b\u0107 \u0142adowania samochod\u00f3w w miejscach lub niedaleko miejsc zamieszkania.", "Czas, kt\u00f3ry mogliby przeznacza\u0107 na \u0142adowanie w domach, to dla dw\u00f3ch trzecich ankietowanych nawet 5 \u2013 8 godzin, np. w porze nocnej. Poza miejscem zamieszkania, 62 proc. respondent\u00f3w chce przeznacza\u0107 na ten cel maksymalnie jedn\u0105 godzin\u0119, najlepiej w ci\u0105gu dnia.", "Jak podkre\u015bla Mazur, \u0142adowanie noc\u0105 zwi\u0119ksza wykorzystanie mocy wytw\u00f3rczych, kt\u00f3re w tzw. dolinie nocnej nie jest zbyt du\u017ce. Jest wi\u0119c korzystne dla ca\u0142ego systemu elektroenergetycznego. \u201ePoza wygod\u0105, bo rano mamy na\u0142adowany, gotowy do jazdy samoch\u00f3d, to tak\u017ce oszcz\u0119dno\u015b\u0107. Dzi\u0119ki taryfie nocnej koszty \u0142adowania s\u0105 ni\u017csze\u201d \u2013 dodaje Maciej Mazur.", "Wed\u0142ug PSPA, g\u0142\u00f3wn\u0105 barier\u0105 rozwoju przydomowych punkt\u00f3w \u0142adowania jest brak rozwi\u0105za\u0144 prawnych dedykowanych dla tego rodzaju infrastruktury. Na gruncie obowi\u0105zuj\u0105cych regulacji, budowie \u0142adowarki na parkingu znajduj\u0105cym si\u0119 wewn\u0105trz budynku wielorodzinnego lub do niego przyleg\u0142ym, towarzyszy szereg trudno\u015bci i wymaga\u0144. Prawo polskie nie przewiduje jeszcze obowi\u0105zku instalacji infrastruktury kana\u0142owej i punkt\u00f3w \u0142adowania w nowo budowanych budynkach mieszkalnych wielorodzinnych, co zak\u0142ada ju\u017c Dyrektywa 2018/844).", "PSPA wskazuje, \u017ce w Wielkiej Brytanii mo\u017cna dosta\u0107 dop\u0142at\u0119 na 75 proc. koszt\u00f3w domowej \u0142adowarki \u2013 maksymalnie 500 funt\u00f3w \u2013 w ramach programu Electric Vehicle Homecharge Scheme \u2013 EVHS. Od 1 lipca 2019 r. system wsparcia obejmuje wy\u0142\u0105cznie \u201einteligentne punkty\u201d \u0142adowania spe\u0142niaj\u0105ce okre\u015blone wymagania techniczne. Do po\u0142owy grudnia 2018 r. dop\u0142aty obj\u0119\u0142y ponad 60 tys. punkt\u00f3w.", "W Irlandii, od pocz\u0105tku 2018 r. wsparcie na zakup i instalacj\u0119 w domu stacji \u0142adowania wynosi 600 euro. 10 tys. koron lub po\u0142ow\u0119 ceny domowej stacji mo\u017cna natomiast od lutego 2018 r. otrzyma\u0107 w Szwecji. W Austrii z kolei wysoko\u015b\u0107 dop\u0142aty do wallboxa AC o mocy do 22 kW wynosi 200 euro.", "Jak przypomnia\u0142o PSPA, w Polsce osoby fizyczne czy np. wsp\u00f3lnoty mieszkaniowe nie s\u0105 uprawnione do wsparcia instalacji infrastruktury z Funduszu Niskoemisyjnego Transportu.", "Stowarzyszenie podkre\u015bla, \u017ce przy wsp\u00f3\u0142udziale niemal ca\u0142ej polskiej bran\u017cy e-mobility, realizuje obecnie projekt \u201eBia\u0142a Ksi\u0119ga Elektromobilno\u015bci\u201d. Jego celem jest identyfikacja i usuni\u0119cie przeszk\u00f3d stoj\u0105cych na drodze rozwoju zr\u00f3wnowa\u017conego transportu w Polsce, tak\u017ce w ramach infrastruktury przydomowej.", "wkr/ drag/"]}
{"url": "https://www.bankier.pl/moto/polscy-kierowcy-nie-sa-eko-ale-magiczna-bariera-pekla-5325/", "title": ["Polscy kierowcy nie s\u0105 \u201eeko\u201d, ale magiczna bariera p\u0119k\u0142a"], "lead": ["Zaledwie 0,5 proc. zarejestrowanych w Polsce aut jest \u201eeko\u201d i posiada alternatywny nap\u0119d \u2013 wynika z danych Centralnej Ewidencji Pojazd\u00f3w i Kierowc\u00f3w opublikowanych przez Instytut Bada\u0144 Rynku Motoryzacyjnego Samar."], "text": ["Zaledwie 0,5 proc. zarejestrowanych w Polsce aut jest \u201eeko\u201d i posiada alternatywny nap\u0119d \u2013 wynika z danych Centralnej Ewidencji Pojazd\u00f3w i Kierowc\u00f3w opublikowanych przez Instytut Bada\u0144 Rynku Motoryzacyjnego Samar.", "Pod koniec wrze\u015bnia w Polsce by\u0142o zarejestrowanych 109 118 aut o \u201eekologicznych\u201d nap\u0119dach, czyli \u201eelektryk\u00f3w\u201d, hybryd i samochod\u00f3w nap\u0119dzanych wodorem. To pierwszy miesi\u0105c w historii, w kt\u00f3rym liczba zarejestrowanych aut nap\u0119dzanych alternatywnymi \u017ar\u00f3d\u0142ami energii przekroczy\u0142a 100 tys. Dla por\u00f3wnania \u2013 wed\u0142ug danych CEPiK \u2013 w Polsce zarejestrowanych jest 22,5 mln aut, a wy\u0142\u0105czaj\u0105c tzw. martwe dusze, w opinii Polskiego Zwi\u0105zku Przemys\u0142u Motoryzacyjnego ich liczba oscyluje wok\u00f3\u0142 16,5 mln.", "Blisko 92 proc. z nich (100 324 egzemplarze) stanowi\u0105 hybrydy. W tym segmencie rynku zdecydowanym liderem jest Toyota, kt\u00f3ra razem z nale\u017c\u0105c\u0105 do niej mark\u0105 Lexus wyprodukowa\u0142a 75 proc. zarejestrowanych w Polsce hybryd. Na drugim miejscu (6,1 proc.) znalaz\u0142o si\u0119 Audi, a na kolejnych BMW i Mercedes.", "Polacy zarejestrowali dotychczas tak\u017ce 8794 egzemplarzy aut elektrycznych. Proporcje pomi\u0119dzy klasycznymi \u201eelektrykami\u201d, a hybrydami typu plus-in s\u0105 identyczne. Polacy zarejestrowali do tej pory 4386 aut w pe\u0142ni elektrycznych i 4407 hybryd typu plug-in.", "Spo\u015br\u00f3d aut elektrycznych Polacy najcz\u0119\u015bciej wybieraj\u0105 BMW (28,9 proc.), a w\u015br\u00f3d aut bawarskiego koncernu model i3. Na kolejnych miejscach s\u0105 Nissan (13,4 proc.) i Volvo (7,6 proc.).", "Tylko w tym roku Polacy zarejestrowali 3037 samochod\u00f3w elektrycznych. Jak zauwa\u017caj\u0105 analitycy IBRM Samar, co trzecie elektryczne auto zarejestrowane w Polsce pochodzi z importu. W\u015br\u00f3d nich liderem sprzeda\u017cy jest Mitsubishi ze swoim modelem outlander phev.", "Zaledwie jedno zarejestrowane w Polsce auto \u2013 toyota mirai \u2013 nap\u0119dzana jest wodorem."]}
{"url": "https://www.bankier.pl/moto/ile-kosztuje-auto-elektryczne-bez-100-tys-zl-nawet-nie-podchodz-ceny-5295/", "title": ["Ile kosztuje auto elektryczne? Bez 100 tys. z\u0142 nawet nie podchod\u017a [CENY]"], "lead": ["Od blisko 100 tys. z\u0142 do nawet 650 tys. z\u0142 trzeba wyda\u0107, aby sta\u0107 si\u0119 w\u0142a\u015bcicielem elektrycznego samochodu. W zale\u017cno\u015bci od ceny b\u0119dziemy mogli liczy\u0107 na 200-417 km zasi\u0119gu. Na pa\u0144stwowe dofinansowanie mo\u017cna liczy\u0107 jednak tylko w przypadku dw\u00f3ch modeli ta\u0144szych ni\u017c ustawowe 125 tys. z\u0142."], "text": ["Od blisko 100 tys. z\u0142 do nawet 650 tys. z\u0142 trzeba wyda\u0107, aby sta\u0107 si\u0119 w\u0142a\u015bcicielem elektrycznego samochodu. W zale\u017cno\u015bci od ceny b\u0119dziemy mogli liczy\u0107 na 200-417 km zasi\u0119gu. Na pa\u0144stwowe dofinansowanie mo\u017cna liczy\u0107 jednak tylko w przypadku dw\u00f3ch modeli ta\u0144szych ni\u017c ustawowe 125 tys. z\u0142.", "Na pocz\u0105tku pa\u017adziernika do sprzeda\u017cy wszed\u0142 zaprezentowany na salonie motoryzacyjnym we Frankfurcie nowy volkswagen e-up. Auto o niemal tym samym wygl\u0105dzie co jego poprzednik dzi\u0119ki pojemniejszej baterii zaoferuje nawet dwukrotnie wi\u0119kszy zasi\u0119g.", "Volkswagen", "Na jednym \u0142adowaniu nowym volkswagenem e-up b\u0119dzie mo\u017cna przejecha\u0107 ok. 260 km (wed\u0142ug normy WLTP).", "Auto zosta\u0142o wyposa\u017cone w bateri\u0119 o pojemno\u015bci 32,3 kWh. Maksymalna moc \u0142adowania zosta\u0142a okre\u015blona na 40 kW. Auto do 80 proc. b\u0119dzie mo\u017cna na\u0142adowa\u0107 w ci\u0105gu godziny.", "Pod mask\u0105 nowego volkswagena e-up znajdzie si\u0119 83-konny silnik gwarantuj\u0105cy przyspieszenie do 100 km/h w niespe\u0142na 12 sek. Auto rozp\u0119dzi si\u0119 maksymalnie do 130 km/h.", "Ceny samoch\u00f3du zaczynaj\u0105 si\u0119 od 96 290 z\u0142 \u2013 o ponad 20 000 z\u0142 (18 proc.) mniej ni\u017c pierwszy elektryczny volkswagen w historii.", "Auto konkuruj\u0105ce m.in. z renault zoe kosztuje 124\u00a0900 z\u0142. Elektryczny peugeot posiada bateri\u0119 o pojemno\u015bci 50 kWh, kt\u00f3ra pozwala na jednym \u0142adowaniu przejecha\u0107 340 km (wed\u0142ug norm WLTP). Szybkie \u0142adowanie do 80 proc. pojemno\u015bci baterii zajmuje nieco ponad 30 minut.", "Peugeot", "E-208 dzi\u0119ki silnikowi 136-konnemu silnikowi jest w stanie rozp\u0119dzi\u0107 si\u0119 do \u201esetki\u201d w 8,1 sek. i rozwin\u0105\u0107 pr\u0119dko\u015b\u0107 150 km/h", "O ponad 20 tys. z\u0142 dro\u017csza jest wersja gt, kt\u00f3r\u0105 Peugeot wyceni\u0142 na 146\u00a0800 z\u0142. W\u00f3wczas auto b\u0119dzie mia\u0142o chromowane wyko\u0144czenia, sk\u00f3rzan\u0105 kierownic\u0119, 10-calowy ekran i wi\u0119cej system\u00f3w u\u0142atwiaj\u0105cych prowadzenie auta.", "Ceny samochod\u00f3w elektrycznych", "\u0179r\u00f3d\u0142o: Bankier.pl na podstawie cennik\u00f3w producent\u00f3w (stan na 10.10.2019)", "Elektrycznego opla cors\u0119 kupimy za niespe\u0142na 125 tys. z\u0142. To jednak cena wyj\u015bciowa podstawowej wersji. Auto zosta\u0142o wyposa\u017cone w bateri\u0119 o pojemno\u015bci 50 kWh, kt\u00f3ra na jednym \u0142adowaniu zapewni ok. 330 km zasi\u0119gu (wed\u0142ug normy WLTP).", "Przy u\u017cyciu szybkiej \u0142adowarki bateria osi\u0105gnie 80-procentowy poziom na\u0142adowania w 30 minut. Korzystaj\u0105c ze zwyk\u0142ego gniazdka 1,8 kW, do pe\u0142nego na\u0142adowania potrzebne b\u0119dzie blisko 28 godzin.", "Opel", "Auto z silnikiem o mocy 134 KM pozwoli na jazd\u0119 z pr\u0119dko\u015bci\u0105 maksymaln\u0105 na poziomie 150 km/h, a do \u201esetki\u201d rozp\u0119dzi si\u0119 w nieco ponad 8 sek.", "Elektryczna corsa dost\u0119pna jest tak\u017ce w bogatszej wersji elegance, kt\u00f3ra kosztuje 130\u00a0390 z\u0142. Za wy\u017csz\u0105 cen\u0119 otrzymamy m.in. sportow\u0105 kierownic\u0119, system utrzymania pasa jazdy, reflektory LED, sk\u00f3rzan\u0105 tapicerk\u0119 i adaptacyjny tempomat.", "Konkurencj\u0105 dla elektrycznego opla corsy jest renault zoe ze. Samoch\u00f3d zosta\u0142 wyposa\u017cony w 135-konny silnik, dzi\u0119ki kt\u00f3remu auto rozp\u0119dzi si\u0119 maksymalnie do 140 km/h. W nowym renault zoe zosta\u0142a zamontowana wi\u0119ksza ni\u017c w starszym modelu bateria o pojemno\u015bci 52 kWh. Wi\u0119ksza pojemno\u015b\u0107 \u2013 wed\u0142ug normy WLTP \u2013 prze\u0142o\u017cy si\u0119 na 390 km zasi\u0119gu. \u0141adowanie przy u\u017cyciu szybkiej \u0142adowarki zajmie 30 minut.", "Renault", "Samoch\u00f3d zosta\u0142 wyposa\u017cony m.in. w system rozpoznawania znak\u00f3w drogowych, uk\u0142ad wykrywania pojazdu znajduj\u0105cego si\u0119 w martwym polu, system utrzymania pasa jazdy, automatycznego hamowania awaryjnego i wspomagaj\u0105cy parkowanie.", "Auto \u2013 wed\u0142ug informacji ze strony producenta \u2013 ma kosztowa\u0107 w Polsce 135\u00a0900, a w salonach pojawi si\u0119 w listopadzie.", "Aby sta\u0107 si\u0119 w\u0142a\u015bcicielem nowego e-golfa, trzeba wyda\u0107 141 890 z\u0142. Model z silnikiem o mocy 136 KM gwarantuje pr\u0119dko\u015b\u0107 maksymaln\u0105 na poziomie 150 km/h i przyspieszenie do \u201esetki\u201d w 9,6 sek.", "Kierowc\u0119 wspomaga m.in. aktywny tempomat ACC, opr\u00f3cz pr\u0119dko\u015bci utrzymuj\u0105cy tak\u017ce dystans do poprzedzaj\u0105cego samochodu, a tak\u017ce asystent awaryjnego hamowania.", "Volkswagen", "W cyklu mieszanym e-golf na jednym \u0142adowaniu jest w stanie przejecha\u0107 233 km. \u0141adowanie baterii przy pomocy domowego gniazdka trwa ok. 17 godzin, a przy pomocy \u0142adowarki typu Wallbox pi\u0119\u0107 godzin. Je\u015bli z kolei skorzystamy z systemu szybkiego \u0142adowania CCS, bateria do 80 proc. nape\u0142ni si\u0119 w ci\u0105gu 45 minut.", "Wed\u0142ug cennika z pocz\u0105tku pa\u017adziernika za nowego nissana leaf zap\u0142acimy w salonie 157\u00a0700 z\u0142. To o ponad 2 tys. z\u0142 wi\u0119cej ni\u017c na pocz\u0105tku roku. W tej cenie producent oferuje silnik o mocy 150 KM pozwalaj\u0105cy osi\u0105gn\u0105\u0107 149 km/h. Auto do \u201esetki\u201d rozp\u0119dza si\u0119 w 7,9 sek. Z kolei bateria o pojemno\u015bci 40 kWh pozwala na jednym \u0142adowaniu w cyklu mieszanym przejecha\u0107 ok. 270 km.", "Nissan", "Nissana leaf mo\u017cemy kupi\u0107 tak\u017ce w specyfikacji n-connecta. Za 170\u00a0100 z\u0142 otrzymamy sk\u00f3rzane poszycie foteli, system wykrywaj\u0105cy poruszaj\u0105ce si\u0119 obiekty, przyciemniane szyby oraz lusterko wsteczne z funkcj\u0105 automatycznego przyciemniania.", "Za nissana leaf w najwy\u017cszej specyfikacji tekna zap\u0142acimy 175\u00a0800 z\u0142. Auto w tym standardzie wyposa\u017cone jest m.in. w inteligentne reflektory w technologii Full LED, tapicerk\u0119 ze sk\u00f3ry syntetycznej i elektryczny hamulec parkingowy.", "Nissan oferuje r\u00f3wnie\u017c model leaf z mocniejszym silnikiem o mocy 217 KM i pr\u0119dko\u015bci maksymalnej na poziomie 157 km/h. Do 100 km/h rozp\u0119dzi si\u0119 w niespe\u0142na 7 sek.", "Auto zosta\u0142o wyposa\u017cone w bateri\u0119 o pojemno\u015bci 62 kWh, kt\u00f3ra pozwala, wed\u0142ug normy WLTP, przejecha\u0107 385 km na jednym \u0142adowaniu w cyklu mieszanym i 528 w cyklu miejskim. Producent wyceni\u0142 leafa e+ w podstawowej wersji n-connecta na 195\u00a0600 z\u0142.", "Leaf e+ posiada m.in. system wspomagania ruszania na wzniesieniu, przednie i tylne czujniki parkowania, system ostrzegania o zm\u0119czeniu kierowcy, system wykrywania poruszaj\u0105cych si\u0119 obiekt\u00f3w, inteligentny system kamer 360 stopni i 6-g\u0142o\u015bnikowy system audio.", "Model w wersji tekna kosztuje 201\u00a0300 z\u0142. Poza wspomnianymi ju\u017c systemami za wy\u017csz\u0105 cen\u0119 otrzymamy m.in. pilot jazdy w korkach.", "Nissan w swoim portfolio posiada tak\u017ce elektryczne auto dostawcze. To model e-nv200 evalia. Samoch\u00f3d w podstawowej wersji visia kosztuje od 167\u00a0500 z\u0142. Lepiej wyposa\u017cona wersja acenta to koszt 173\u00a0500 z\u0142, a tekna 180\u00a0900 z\u0142.", "Samoch\u00f3d wyposa\u017cony zosta\u0142 w 109-konny pozwalaj\u0105cy rozwin\u0105\u0107 123 km/h. W aucie zamontowano bateri\u0119 o pojemno\u015bci 40 kWh, kt\u00f3ra w cyklu mieszanym pozwala przejecha\u0107 200 km, a w miejskim 300 km.", "Nissan", "80 proc. na\u0142adowania przy u\u017cyciu szybkiej \u0142adowarki b\u0119dziemy w stanie osi\u0105gn\u0105\u0107 w ci\u0105gu 40 minut. Wykorzystuj\u0105c zwyk\u0142e gniazdko elektryczne, pe\u0142ny poziom na\u0142adowania osi\u0105gniemy w ci\u0105gu niespe\u0142na 22 godzin.", "Auto zosta\u0142o wyposa\u017cone w silnik o mocy 120 KM i maksymalnym momencie obrotowym na poziomie 295 Nm. Samoch\u00f3d mo\u017ce osi\u0105gn\u0105\u0107 maksymalnie 165 km/h.", "Wad\u0105 jest niewielka pojemno\u015b\u0107 akumulatora \u2013 zaledwie 28 hWk, kt\u00f3re przek\u0142adaj\u0105 si\u0119 na 250 km zasi\u0119gu. Mo\u017cne go jednak wyd\u0142u\u017cy\u0107 energia generowana podczas zwalniania (hamowania lub jazdy w d\u00f3\u0142), kt\u00f3ra wykorzystywana jest do \u0142adowania akumulatora.", "Hyundai", "Hyundai ioniq zosta\u0142 wyposa\u017cony w fabryczny przew\u00f3d, umo\u017cliwiaj\u0105cy \u0142adowanie ze standardowego domowego gniazdka 230V. Czas pe\u0142nego na\u0142adowania akumulatora wynosi ok. 12 godzin. Przy u\u017cyciu \u0142adowarki Wallbox wykorzystuj\u0105cej 3-fazowy pr\u0105d zmienny \u0142adowanie trwa 4,5 godziny. Szybka \u0142adowarka pozwala osi\u0105gn\u0105\u0107 80 proc. na\u0142adowania w czasie od 23 do 30 minut.", "Samoch\u00f3d mo\u017cna kupi\u0107 za 164\u00a0500 z\u0142.", "W gamie \u201eelektryk\u00f3w\u201d oferowanych przez Hyundaia znajduje si\u0119 tak\u017ce model kona. Auto w podstawowej wersji zosta\u0142o wycenione na 165\u00a0900 z\u0142.", "Auto zosta\u0142o wyposa\u017cone w mocny 204-konny silnik umo\u017cliwiaj\u0105cy przyspieszenie od zera do \u201esetki\u201d w 7,6 sek. i pr\u0119dko\u015b\u0107 maksymaln\u0105 167 km/h.", "Hyundai", "Bateria o pojemno\u015bci 39,2 kWh pozwala przejecha\u0107 maksymalnie 312 km.", "Przy u\u017cyciu szybkiej \u0142adowarki czas \u0142adowania do 80 proc. wynosi ok. 54 minuty. \u0141adowanie pr\u0105dem z domowego gniazdka zajmuje ok. 9,5 godziny.", "Samoch\u00f3d zosta\u0142 wyposa\u017cony m.in. w tempomat z zatrzymywaniem i ruszaniem, kt\u00f3ry utrzymuje ustalon\u0105 odleg\u0142o\u015b\u0107 do poprzedzaj\u0105cego pojazdu i automatycznie przyspiesza i hamuje zale\u017cnie od sytuacji na drodze.", "Hyundai oferuje tak\u017ce kon\u0119 z wi\u0119ksz\u0105 bateri\u0105 o pojemno\u015bci 64 kWh. W tym przypadku trzeba liczy\u0107 si\u0119 z wydatkiem 189\u00a0900 z\u0142.", "Za najta\u0144sz\u0105 wersj\u0119 bmw i3 z silnikiem o mocy 170 KM, przyspieszeniem do \u201esetki\u201d w 7,3 sek. i bateri\u0105 o pojemno\u015bci 39 kWh gwarantuj\u0105c\u0105 na ok. 285 km (wg norm WLTP) zap\u0142acimy 168\u00a0900 z\u0142.", "BMW", "Czas \u0142adowania akumulatora w zale\u017cno\u015bci od \u0142adowarki wynosi od 40 minut (80 proc. pojemno\u015bci) \u0142adowark\u0105 szybk\u0105 do blisko 9,5 godziny, korzystaj\u0105c z gniazdka w gara\u017cu.", "I3 w wersji s z mocniejszym silnikiem o mocy 184 KM kosztuje 183\u00a0400 z\u0142.", "Od sierpnia Polacy mog\u0105 oficjalnie skonfigurowa\u0107 tesl\u0119 3. Auto zosta\u0142o wycenione na 40\u00a0380 euro (ok. 174 tys. z\u0142 wed\u0142ug kursu na 10 pa\u017adziernika). Jako \u017ce auto trzeba sprowadzi\u0107, ostateczna cena wzrasta do ok. 214 tys. z\u0142.", "Auto mo\u017ce rozp\u0119dzi\u0107 si\u0119 do 225 km/h. Przyspieszenie do 100 km/h zosta\u0142o okre\u015blone na 5,6 sek. Bateria pozwala na jednym \u0142adowaniu przejecha\u0107 409 km (wed\u0142ug norm WLTP).", "Tesla", "W cenie otrzymamy przede wszystkim autopilota opartego o kilka system\u00f3w wspomagania jazdy, a tak\u017ce podgrzewanie przednich foteli, przyciemniany panoramiczny dach.", "Auto w standardowej wersji zostanie pomalowane domy\u015blnym bia\u0142ym, per\u0142owym lakierem. Za inny kolor trzeba b\u0119dzie dop\u0142aci\u0107 od 650 do 1800 euro. Wi\u0119ksze, 19-calowe felgi to dodatkowe 1300 euro do wydania, a mo\u017cliwo\u015b\u0107 zainstalowania w przysz\u0142o\u015bci w pe\u0142ni autonomicznego trybu jazdy \u2013 5300 euro.", "Pierwsze auta b\u0119d\u0105 mog\u0142y by\u0107 dostarczone do Polski na pocz\u0105tku przysz\u0142ego roku.", "Do wyboru jest tak\u017ce mocniejsza wersja long range, kt\u00f3ra kosztuje ok. 260 tys. z\u0142. W\u00f3wczas na jednym \u0142adowaniu przejedziemy nie 409, a 560 km i rozp\u0119dzimy si\u0119 do 233 km/h. Zyskamy tak\u017ce przyspieszenie do \u201esetki\u201d na poziomie 4,6 sek.", "Najdro\u017csza odmiana performance zosta\u0142a wyceniona na ok. 283 tys. z\u0142. Ma nieco mniejszy zasi\u0119g \u2013 530 km, za to mocniejszy silnik pozwalaj\u0105cy rozp\u0119dzi\u0107 si\u0119 do 261 km/h i osi\u0105gaj\u0105cy 100 km/h w ci\u0105gu 3,4 sek.", "To pierwszy od podstaw skonstruowany elektryczny mercedes. Jest jednocze\u015bnie zapowiedzi\u0105 ca\u0142ej rodziny aut, kt\u00f3re oznaczane b\u0119d\u0105 jako eq.", "Model eqc 400 jest crossoverem z nap\u0119dem na cztery ko\u0142a zapewnianym przez dwa silniki elektryczne. \u0141\u0105cznie gwarantuj\u0105 one moc na poziomie 408 KM i moment obrotowy wynosz\u0105cy 765 Nm.", "Mercedes", "Auto do \u201esetki\u201d rozp\u0119dza si\u0119 w 5,1 sek., a maksymalnie pojedziemy nim 180 km/h. Dzi\u0119ki du\u017cemu akumulatorowi o pojemno\u015bci 80 kWh samoch\u00f3d na jednym \u0142adowaniu jest w stanie przejecha\u0107 417 km (wed\u0142ug normy WLTP). Bateri\u0119 do 80 proc. przy u\u017cyciu szybkiej \u0142adowarki b\u0119dziemy w stanie na\u0142adowa\u0107 w 40 minut. Nape\u0142nienie jej \u0142adowark\u0105 tylu Wallbox zajmie 4 godziny. Za tego typu \u0142adowark\u0119 b\u0119dziemy musieli zap\u0142aci\u0107 ok. 5 tys. z\u0142. Natomiast \u0142adowanie po pod\u0142\u0105czeniu do zwyk\u0142ego gniazdka zajmie ponad dob\u0119 \u2013 nawet 35 godzin.", "Za elektrycznego mercedesa eqc 400 w wersji podstawowej trzeba zap\u0142aci\u0107 328\u00a0300 z\u0142. Wersja european edition kosztuje 364\u00a0500 z\u0142, a najbogatsza 4matic edition 1886 \u2013 367\u00a0600 z\u0142.", "Konkurencj\u0105 dla mercedesa eqc 400 jest audi e-tron 55 quattro. Za elektryczne audi trzeba wyda\u0107 nieco wi\u0119cej. Podstawow\u0105 wersj\u0119 producent wyceni\u0142 na 347\u00a0700 z\u0142.", "Silnik w audi e-tron 55 quattro \u2013 podobnie jak w przypadku elektrycznego mercedesa \u2013 r\u00f3wnie\u017c posiada 408 KM. Auto przyspiesza jednak nieco wolniej. Do 100 km/h jest w stanie rozp\u0119dzi\u0107 si\u0119 w ci\u0105gu 5,7 sek. Pr\u0119dko\u015b\u0107 maksymaln\u0105 producent okre\u015bli\u0142 na 200 km/h.", "Audi", "Bateria o pojemno\u015bci 95 kWh pozwala na jednym \u0142adowaniu przejecha\u0107 powy\u017cej 400 km. Mo\u017cna j\u0105 na\u0142adowa\u0107 do 80 proc. przy pomocy szybkiej \u0142adowarki w nieco mniej ni\u017c 30 minut.", "Innym z elektrycznych aut klasy premium jest jaguar i-pace. Auto w podstawowej wersji jest obecnie wyceniane przez producenta na 356\u00a0600 z\u0142.", "Silnik o mocy 400 KM i maksymalnym momencie obrotowym 696 Nm umo\u017cliwia rozp\u0119dzenie si\u0119 maksymalnie do 200 km/h. I-pace \u201esetk\u0119\u201d osi\u0105ga w 4,8 sek.", "Jaguar", "Akumulatory o pojemno\u015bci 90 kWh umo\u017cliwiaj\u0105 z kolei przejechanie 415 w trybie mieszanym i 470 km w trybie miejskim (wed\u0142ug norm WLTP).", "Auto zosta\u0142o wyposa\u017cone w system hamowania awaryjnego, monitorowania zm\u0119czenia kierowcy, rozpoznawania znak\u00f3w drogowych z adaptacyjnym ogranicznikiem pr\u0119dko\u015bci, asystent pasa ruchu, kamer\u0119 cofania i tempomat z ogranicznikiem pr\u0119dko\u015bci.", "Jaguar i-pace w bogatszej wersji se kosztuje 391\u00a0800 z\u0142. Decyduj\u0105c si\u0119 na ni\u0105, otrzymamy dodatkowo elektrycznie sterowan\u0105 pokryw\u0119 baga\u017cnika, elektrochromatyczne lusterka boczne z pami\u0119ci\u0105 ustawie\u0144 i sk\u00f3rzane fotele.", "Za model w najwy\u017cszym standardzie hse trzeba wyda\u0107 421\u00a0900 z\u0142.", "Pierwszy elektryczny samoch\u00f3d wyprodukowany przez Porsche jest jednocze\u015bnie najdro\u017cszym w naszym zestawieniu. Auto, kt\u00f3re do \u201esetki\u201d rozp\u0119dza si\u0119 w zaledwie 2,8 sek., kosztuje ponad 650 tys. z\u0142.", "W wersji turbo wyposa\u017cone jest w silnik o mocy 680 KM. A silniki wersji turbo s generuj\u0105 moc 761 KM. W przypadku zasi\u0119g\u00f3w lepiej wypada wersja turbo, kt\u00f3ra jest w stanie przejecha\u0107 450 km. Auto w wersji turbo s ma nieco mniejszy zasi\u0119g \u2013 ok. 412 km. Maksymalna pr\u0119dko\u015b\u0107 obu wersji wynosi 260 km/h.", "Porsche", "Bateri\u0119 o pojemno\u015bci 93,4 kWh do poziomu 80 proc. na\u0142adujemy szybk\u0105 \u0142adowark\u0105 w ci\u0105gu 23 minut. Aby przejecha\u0107 100 km wystarczy pi\u0119\u0107 minut \u0142adowania.", "Wkr\u00f3tce na polskim rynku dost\u0119pne b\u0119d\u0105 kolejne samochody elektryczne \u2013 zar\u00f3wno takie, kt\u00f3re pozwol\u0105 ubiega\u0107 si\u0119 o pa\u0144stwowe dofinansowanie, jak i znacznie dro\u017csze modele. To seat mii wyceniany wst\u0119pnie na 90 500 z\u0142, seat el-born (175 000 z\u0142), skoda citigo e iv (91 600 z\u0142), kia e-niro (w zale\u017cno\u015bci od pojemno\u015bci baterii od 150 do 180 tys z\u0142), kia e-soul (161 000 z\u0142), polestar 2 (267 700 z\u0142), audi e-tron 50 quattro (ok. 300 000 z\u0142).", "Jeszcze niedawno dost\u0119pny by\u0142 tak\u017ce najnowszy model volkswagena id. 3. Pierwsze 30 tys. sztuk zosta\u0142o ju\u017c jednak zam\u00f3wionych. Model z bateri\u0105 o pojemno\u015bci 45 kWh kosztowa\u0142 30 tys. euro (ok. 130 tys. z\u0142). Wersj\u0119 z wi\u0119ksz\u0105 bateri\u0105 o pojemno\u015bci 58 kWh wyceniono na 40 tys. euro (ok. 170 tys. z\u0142)."]}
{"url": "https://www.bankier.pl/moto/volkswagen-chce-zrezygnowac-z-lamborghini-5334/", "title": ["Volkswagen chce zrezygnowa\u0107 z Lamborghini"], "lead": ["Volkswagen AG planuje sprzeda\u0107 Lamborghini i skupi\u0107 si\u0119 na swoich najwa\u017cniejszych markach \u2013 Volkswagenie, Audi i Porsche. Lamborghini wyceniane jest na ok. 11 mld dolar\u00f3w \u2013 donosi Bloomberg."], "text": ["Volkswagen AG planuje sprzeda\u0107 Lamborghini i skupi\u0107 si\u0119 na swoich najwa\u017cniejszych markach \u2013 Volkswagenie, Audi i Porsche. Lamborghini wyceniane jest na ok. 11 mld dolar\u00f3w \u2013 donosi Bloomberg.", "Wed\u0142ug agencji Bloomberga, lider \u015bwiatowej motoryzacji r\u00f3wnolegle przygotowuje si\u0119 do przekszta\u0142cenia marki Lamborghini w niezale\u017cny podmiot. Proces ma potrwa\u0107 do ko\u0144ca przysz\u0142ego roku. Je\u015bli marka nie zostanie sprzedana, w\u00f3wczas zostanie wprowadzone na gie\u0142d\u0119.", "Zamiary przekszta\u0142cenia marki Lamborghini w osobny, prawnie niezale\u017cny od Volkswagena, podmiot, wynikaj\u0105 z ch\u0119ci odchudzenia portfolio i skupienia si\u0119 przez koncern na swoich najwi\u0119kszych globalnych markach \u2013 Volkswagenie, Audi i Porsche.", "Analitycy Bloomberga oszacowali warto\u015b\u0107 Lamborghini na 11 mld dolar\u00f3w. Tak wysokie szacunki by\u0142y mo\u017cliwe, w ich ocenie, z powodu rosn\u0105cej sprzeda\u017cy suv-a urus. Jak podkre\u015blaj\u0105, ostateczna wycena mo\u017ce by\u0107 wy\u017csza, g\u0142\u00f3wnie dzi\u0119ki prognozowanemu wzrostowi zysk\u00f3w o 30 proc. Wp\u0142yw na to ma mie\u0107 m.in. lifting modelu aventador oraz zaplanowane na przysz\u0142y rok wypuszczenie na rynek nowego hybrydowego modelu."]}
{"url": "https://www.bankier.pl/moto/po-polsce-jezdzi-prawie-67-tys-aut-na-prad-5049/", "title": ["Po Polsce je\u017adzi prawie 6,7 tys. aut na pr\u0105d"], "lead": ["Na koniec sierpnia 2019 r. w Polsce je\u017adzi\u0142y 6672 samochody osobowe z nap\u0119dem elektrycznym \u2013 wynika z informacji Licznika elektromobilno\u015bci. W okresie stycze\u0144-sierpie\u0144 2019 r. liczba rejestracji nowych \u201eelektryk\u00f3w\u201d i hybryd plug-in wzros\u0142a o 89 proc. rdr."], "text": ["Wed\u0142ug uruchomionego przez Polskie Stowarzyszenie Paliw Alternatywnych oraz Polski Zwi\u0105zek Przemys\u0142u Motoryzacyjnego Licznika elektromobilno\u015bci, na koniec sierpnia 2019 r. dwie trzecie z zarejestrowanych elektrycznych samochod\u00f3w osobowych stanowi\u0142y pojazdy w pe\u0142ni elektryczne (BEV). By\u0142o ich 4178. Pozosta\u0142e 2494 pojazdy stanowi\u0142y hybrydy typu plug-in (PHEV). Podzia\u0142 rynku mi\u0119dzy BEV i PHEV w proporcji dwa do jednego nie zmieni\u0142 si\u0119.", "Na koniec sierpnia flota elektrycznych pojazd\u00f3w ci\u0119\u017carowych i dostawczych w Polsce wynosi\u0142a 388 szt., a liczba elektrycznych autobus\u00f3w \u2013 206 szt.", "W ocenie dyrektora zarz\u0105dzaj\u0105cego PSPA Macieja Mazura, dzi\u0119ki aktywno\u015bci Solarisa i Volvo, Polska wyros\u0142a na europejskiego lidera w eksporcie elektrycznych autobus\u00f3w. \u201eZnajdujemy si\u0119 w czo\u0142\u00f3wce r\u00f3wnie\u017c w zakresie wdra\u017cania zero- i niskoemisyjnego transportu publicznego\u201d \u2013 doda\u0142 Mazur, przypominaj\u0105c, \u017ce na skutek ostatnio og\u0142oszonych lub rozstrzygni\u0119tych przetarg\u00f3w m.in. 130 elektrobus\u00f3w trafi do Warszawy, a 50 do Krakowa.", "Ro\u015bnie tak\u017ce liczba rejestracji elektrycznych motorower\u00f3w i motocykli, kt\u00f3rych liczba na koniec sierpnia osi\u0105gn\u0119\u0142a 5731.", "W ocenie prezesa PZPM Jakuba Farysia, do rosn\u0105cej liczby rejestracji motocykli i motorower\u00f3w z nap\u0119dem elektrycznym na pewno przyczyni\u0142 si\u0119 znacznie ni\u017cszy koszt u\u017cytkowania oraz stosunkowo \u0142atwy spos\u00f3b na\u0142adowania takiego pojazdu. \u201ePopyt na elektryczne jedno\u015blady jest te\u017c odpowiedzi\u0105 na coraz mocniej propagowany w Polsce trend na elektromobilno\u015b\u0107\u201d \u2013 doda\u0142 Fary\u015b.", "Na koniec czerwca w Polsce funkcjonowa\u0142o 888 stacji \u0142adowania pojazd\u00f3w elektrycznych, dysponuj\u0105cych w sumie 1911 punktami \u0142adowania. 30 proc. stanowi\u0142y szybkie stacje \u0142adowania pr\u0105dem sta\u0142ym, a 70 proc., wolne \u0142adowarki pr\u0105du przemiennego o mocy mniejszej lub r\u00f3wnej 22 kW.", "Licznik elektromobilno\u015bci, aktualizowany przez PZPM i PSPA, dost\u0119pny jest na stronach internetowych organizacji. Pokazuje, ile pojazd\u00f3w elektrycznych porusza si\u0119 aktualnie po polskich drogach i ile dzia\u0142a stacji \u0142adowania. Dane zosta\u0142y opracowane przez PZPM i PSPA na podstawie z\u0142o\u017conych analiz danych pochodz\u0105cych m.in. z Centralnej Ewidencji Pojazd\u00f3w, a tak\u017ce w\u0142asnych bada\u0144 i prowadzonych ewidencji.(PAP)", "wkr/ je/"]}
{"url": "https://www.bankier.pl/smart/hot-hatche-do-10-15-20-tys-ranking-sportowych-aut", "title": [], "lead": [], "text": []}
{"url": "https://www.bankier.pl/moto/wyzsze-mandaty-i-drozsze-oc-dla-piratow-drogowych-jest-propozycja-zaostrzenia-przepisow-5068/", "title": ["Wy\u017csze mandaty i dro\u017csze OC dla pirat\u00f3w drogowych. Jest propozycja zaostrzenia przepis\u00f3w"], "lead": ["Bezwzgl\u0119dne pierwsze\u0144stwo na pasach dla pieszych, obni\u017cenie pr\u0119dko\u015bci w mie\u015bcie, podwy\u017cka mandat\u00f3w i wi\u0119cej fotoradar\u00f3w \u2013 to postulaty walcz\u0105cych o prawa pieszych w nowej kampanii spo\u0142ecznej \u201eChodzi o \u017cycie\u201d."], "text": ["Bezwzgl\u0119dne pierwsze\u0144stwo na pasach dla pieszych, obni\u017cenie pr\u0119dko\u015bci w mie\u015bcie, podwy\u017cka mandat\u00f3w i wi\u0119cej fotoradar\u00f3w \u2013 to postulaty walcz\u0105cych o prawa pieszych w nowej kampanii spo\u0142ecznej \u201eChodzi o \u017cycie\u201d.", "Powodem rozpocz\u0119cia kampanii \u201eChodzi o \u017cycie\u201d jest rosn\u0105ca liczba ofiar wypadk\u00f3w drogowych w\u015br\u00f3d pieszych. Wed\u0142ug wylicze\u0144 Instytutu Transportu Samochodowego na zlecenie Ministerstwa Infrastruktury na polskich drogach w 2018 r. zgin\u0119\u0142o 803 pieszych. Co czwarty w wypadku, do kt\u00f3rego dosz\u0142o na pasach. To 23 osoby na milion mieszka\u0144c\u00f3w \u2013 dwukrotnie wi\u0119cej od unijnej \u015bredniej.", "\u2013 Apelujemy do wojewod\u00f3w o pilne wprowadzenie czterech prostych rozwi\u0105za\u0144. Nie mo\u017cemy pozosta\u0107 oboj\u0119tni na te zatrwa\u017caj\u0105ce liczby, kt\u00f3rych przyczyn\u0105 jest przede wszystkim przekraczanie dozwolonej pr\u0119dko\u015bci \u2013 m\u00f3wi Jan Mencwel, prezes stowarzyszenia Miasto Jest Nasze.", "Wed\u0142ug aktywist\u00f3w w kodeksie drogowym powinien znale\u017a\u0107 si\u0119 zapis ustanawiaj\u0105cy bezwzgl\u0119dne pierwsze\u0144stwo dla pieszych ju\u017c w momencie podj\u0119cia zamiaru o wej\u015bciu na przej\u015bcie dla pieszych, a nie tylko w trakcie przechodzenia przez nie.", "Stowarzyszenie Miasto Jest Nasze oczekuje tak\u017ce podwy\u017cszenia wysoko\u015bci mandat\u00f3w, kt\u00f3re mia\u0142yby by\u0107 rewaloryzowane co roku. \u2013 Od 1997 r. maksymalny mandat za wykroczenie drogowe w dalszym ci\u0105gu wynosi 500 z\u0142. W\u00f3wczas \u015brednia pensja wynosi\u0142a netto niespe\u0142na 1,1 tys. z\u0142, a obecnie ponad 4 tys. z\u0142 \u2013 zwraca uwag\u0119 Jan Mencwel. \u2013 Z mandatami, ich wysoko\u015bci\u0105 i rodzajem pope\u0142nianych wykrocze\u0144 powinna wi\u0105za\u0107 si\u0119 tak\u017ce wysoko\u015b\u0107 stawki OC dla poszczeg\u00f3lnych kierowc\u00f3w \u2013 dodaje.", "Kolejnym z postulat\u00f3w jest ujednolicenie dopuszczalnej pr\u0119dko\u015bci w obszarze zabudowanym. Chodzi rzecz jasna o zmniejszenie z 60 km/h do 50 km/h pr\u0119dko\u015bci, kt\u00f3ra obowi\u0105zuje pomi\u0119dzy godz. 23 a 5 rano.", "Wreszcie, cz\u0142onkowie stowarzyszenia Miasto Jest Nasze oczekuj\u0105 rzeczywistego egzekwowania przepis\u00f3w. Mia\u0142oby na to wp\u0142yn\u0105\u0107 zwi\u0119kszenie liczby dzia\u0142aj\u0105cych fotoradar\u00f3w do co najmniej 2 tys.", "\u2013 Obecnie jest ich zaledwie nieco ponad 400. Oczekujemy tak\u017ce uruchomienia 300 odcinkowych pomiar\u00f3w pr\u0119dko\u015bci, a w miastach bezwzgl\u0119dnego odholowywania nielegalnie zaparkowanych pojazd\u00f3w, kt\u00f3re ograniczaj\u0105 bezpiecze\u0144stwo i utrudniaj\u0105 ruch pieszym."]}
{"url": "https://www.bankier.pl/moto/bmw-zwolni-6000-osob-w-niemczech-5082/", "title": ["BMW zwolni 6000 os\u00f3b w Niemczech"], "lead": ["BMW planuje zwolni\u0107 oko\u0142o 6000 os\u00f3b do 2022 roku, w ramach planu ci\u0119cia koszt\u00f3w \u2013 ", "donosi Bloomberg", ". Wed\u0142ug \u017ar\u00f3d\u0142a w grudniu 2019 roku oficjalnie zostanie przedstawiony plan redukcji."], "text": ["BMW planuje zwolni\u0107 oko\u0142o 6000 os\u00f3b do 2022 roku, w ramach planu ci\u0119cia koszt\u00f3w \u2013 ", ". Wed\u0142ug \u017ar\u00f3d\u0142a w grudniu 2019 roku oficjalnie zostanie przedstawiony plan redukcji.", "BMW zapowiedzia\u0142 du\u017c\u0105 redukcj\u0119 z etatu. Wed\u0142ug Manager Magazine, na kt\u00f3ry powo\u0142uje si\u0119 Bloomberg, zwolnienia odb\u0119d\u0105 si\u0119 w centrali koncernu w Monachium. Prawdopodobnie odejdzie ze stanowiska Klaus Froehlich, cz\u0142onek zarz\u0105du odpowiedzialny za badania i rozw\u00f3j firmy, poniewa\u017c nie chce wsp\u00f3\u0142pracowa\u0107 z nowym dyrektorem wykonawczym Oliverem Zipse.", "W odpowiedzi na zarzuty BMW przekaza\u0142o agencji, \u017ce firma zamierza utrzyma\u0107 w tym roku liczb\u0119 pracownik\u00f3w, co wi\u0119cej kontynuuje rekrutacj\u0119 w obszarze samochod\u00f3w autonomicznych i elektrycznych.", "BMW zapowiedzia\u0142o plan redukcji koszt\u00f3w, kt\u00f3ry ma przynie\u015b\u0107 12 mld euro oszcz\u0119dno\u015bci. Dzi\u0119ki temu ma zamiar wprowadzi\u0107 25 aut elektrycznych.", "\u00a0"]}
{"url": "https://www.bankier.pl/moto/nie-bedzie-yellow-boxow-zolte-znaki-na-skrzyzowaniach-bez-zgody-ministerstwa-5146/", "title": ["Nie b\u0119dzie yellow box\u00f3w. \u017b\u00f3\u0142te znaki na skrzy\u017cowaniach bez zgody ministerstwa"], "lead": ["Yellow boxy, \u017c\u00f3\u0142te linie sygnalizuj\u0105ce zakaz wjazdu na skrzy\u017cowanie bez mo\u017cliwo\u015bci jego opuszczenia,\u00a0nie zostan\u0105 wprowadzone w Polsce \u2013 wynika z o\u015bwiadczenia Ministerstwa Infrastruktury. W lipcu takie oznakowanie wprowadzi\u0142y w\u0142adze Szczecina."], "text": ["Yellow boxy, \u017c\u00f3\u0142te linie sygnalizuj\u0105ce zakaz wjazdu na skrzy\u017cowanie bez mo\u017cliwo\u015bci jego opuszczenia,\u00a0nie zostan\u0105 wprowadzone w Polsce \u2013 wynika z o\u015bwiadczenia Ministerstwa Infrastruktury. W lipcu takie oznakowanie wprowadzi\u0142y w\u0142adze Szczecina.", "\u017b\u00f3\u0142te linie na skrzy\u017cowaniach stosowane s\u0105 m.in. w Wielkiej Brytanii i Stanach Zjednoczonych. Maj\u0105 za zadanie sygnalizowa\u0107 kierowcom, \u017ce na skrzy\u017cowanie mo\u017cna wjecha\u0107 jedynie w\u00f3wczas, gdy mo\u017cliwe b\u0119dzie jego opuszczenie bez blokowania przejazdu innym samochodom.", "Pierwsze yellow boxy w Polsce pojawi\u0142y si\u0119 latem na pi\u0119ciu skrzy\u017cowaniach w Szczecinie. Jak twierdzi\u0142 w\u00f3wczas Piotr Krzystek, prezydent Szczecina, mia\u0142 to by\u0107 pilota\u017c zlecony przez Ministerstwo Infrastruktury. Resort odci\u0105\u0142 si\u0119 jednak od wprowadzenia tego rozwi\u0105zania.", "\u2013 Resort nie zleca\u0142 wprowadzania przedmiotowego oznakowania na skrzy\u017cowaniach w Szczecinie, w zwi\u0105zku z tym nie otrzymuje i nie posiada informacji pozwalaj\u0105cych na ocen\u0119 jego funkcjonowania \u2013 czytamy w o\u015bwiadczeniu Ministerstwa Infrastruktury.", "Z odpowiedzi ministerstwa wynika tak\u017ce, \u017ce w najbli\u017cszym czasie na skrzy\u017cowaniach w Polsce nie pojawi si\u0119 wi\u0119cej yellow box\u00f3w. Jak twierdz\u0105 przedstawiciele resortu, polskie prawo drogowe nie umo\u017cliwia stosowania tego typu oznakowania, a \u017c\u00f3\u0142te znaki poziome stosowane s\u0105 jedynie tymczasowo \u2013 m.in. podczas remont\u00f3w.", "W ocenie ministerstwa stosowanie \u017c\u00f3\u0142tych linii na skrzy\u017cowaniach mog\u0105 wr\u0119cz utrudnia\u0107 jazd\u0119 kierowcom, czyni\u0105c standardowe bia\u0142e oznakowanie nieczytelnym. Poza tym, jak czytamy w o\u015bwiadczeniu, \u017c\u00f3\u0142te oznakowanie poziome, w my\u015bl obowi\u0105zuj\u0105cych przepis\u00f3w, znosi obowi\u0105zywanie bia\u0142ego."]}
{"url": "https://www.bankier.pl/moto/polacy-za-kolkiem-13-wykresow-ktore-warto-zobaczyc-5086/", "title": ["Polacy za k\u00f3\u0142kiem. 13 wykres\u00f3w, kt\u00f3re warto zobaczy\u0107"], "lead": ["Sze\u015bciu na dziesi\u0119ciu Polak\u00f3w posiada samoch\u00f3d. Polscy kierowcy za k\u00f3\u0142kiem sp\u0119dzaj\u0105 \u015brednio od 15 minut do godziny dziennie, a gdy trzeba zatankowa\u0107, najcz\u0119\u015bciej wybieraj\u0105 benzyn\u0119 bezo\u0142owiow\u0105. Najwi\u0119cej czasu w korkach sp\u0119dzaj\u0105 z kolei kierowcy we Wroc\u0142awiu i tam te\u017c OC jest najdro\u017csze. Cho\u0107 w niedziel\u0119 Dzie\u0144 bez Samochodu, nic nie wskazuje, aby Polacy mieli zrezygnowa\u0107 z czterech k\u00f3\u0142ek."], "text": ["Sze\u015bciu na dziesi\u0119ciu Polak\u00f3w posiada samoch\u00f3d. Polscy kierowcy za k\u00f3\u0142kiem sp\u0119dzaj\u0105 \u015brednio od 15 minut do godziny dziennie, a gdy trzeba zatankowa\u0107, najcz\u0119\u015bciej wybieraj\u0105 benzyn\u0119 bezo\u0142owiow\u0105. Najwi\u0119cej czasu w korkach sp\u0119dzaj\u0105 z kolei kierowcy we Wroc\u0142awiu i tam te\u017c OC jest najdro\u017csze. Cho\u0107 w niedziel\u0119 Dzie\u0144 bez Samochodu, nic nie wskazuje, aby Polacy mieli zrezygnowa\u0107 z czterech k\u00f3\u0142ek.", "Blisko 1,5 mln nowych aut zarejestrowali Polacy w 2018 r. \u2013 wynika z danych Polskiego Zwi\u0105zku Przemys\u0142u Motoryzacyjnego. To o 9 proc. wi\u0119cej ni\u017c rok wcze\u015bniej i a\u017c o 40 proc. wi\u0119cej w por\u00f3wnaniu z 2009 r. Prawie dwie trzecie \u2013 niespe\u0142na milion z nich to pojazdy u\u017cywane. Pozosta\u0142e \u2013 532 tys. to samochody nowe.", "Bankier.pl", "Kolejne rejestracje sprawi\u0142y, \u017ce w bazie Centralnej Ewidencji Pojazd\u00f3w i Kierowc\u00f3w pod koniec 2018 r. znajdowa\u0142o si\u0119 23,7 mln aut, daj\u0105c Polsce sz\u00f3sty wynik w Unii Europejskiej. Polskie statystyki przesy\u0142ane do Eurostatu zaburzaj\u0105 jednak tzw. martwe dusze, czyli samochody figuruj\u0105ce w statystykach, ale de facto nieu\u017cywane. W jaki spos\u00f3b ich pomini\u0119cie wp\u0142ynie na statystyki, pokaza\u0142 raport Polskiego Zwi\u0105zku Przemys\u0142u Motoryzacyjnego opieraj\u0105cy si\u0119 wy\u0142\u0105cznie na aktualizowanych rekordach w CEPiK. Wed\u0142ug nich, polski park samochodowy liczy\u0142 nie 22,5, a 16,9 mln sztuk.", "Bankier.pl", "Je\u015bli wzi\u0105\u0107 pod uwag\u0119 dane Eurostatu, sze\u015bciu na dziesi\u0119ciu Polak\u00f3w posiada samoch\u00f3d (wsp\u00f3\u0142czynnik 593, kt\u00f3ry okaza\u0142 si\u0119 o 3,9 proc. wy\u017cszy ni\u017c w 2016 r.). Najbardziej zmotoryzowanym krajem w Unii Europejskiej jest Luksemburg, gdzie na 1000 mieszka\u0144c\u00f3w w 2017 r. przypada\u0142o 670 aut.", "Bior\u0105c z kolei pod uwag\u0119 wszystkie europejskie pa\u0144stwa \u2013 bezapelacyjnym liderem okaza\u0142 si\u0119 Lichtenstein (773 samochod\u00f3w na 1000 mieszka\u0144c\u00f3w).", "Od stycznia do wrze\u015bnia w bazie Centralnej Ewidencji Pojazd\u00f3w i Kierowc\u00f3w zarejestrowano 422\u00a0408 tys. nowych aut, z czego 375\u00a0504 to samochody osobowe. To niemal identyczny wynik jak w analogicznym okresie ubieg\u0142ego roku.", "Bankier.pl", "Od kilku miesi\u0119cy najpopularniejszym modelem kupowanym przez Polak\u00f3w jest dacia duster. Od pocz\u0105tku roku Polacy zarejestrowali 7066 nowych duster\u00f3w. Polscy klienci indywidualni ch\u0119tnie si\u0119gali tak\u017ce po toyoty yaris (4382 egzemplarze) i skody fabie (3805 egzemplarzy).", "Jedynie 0,3 proc. z nich to samochody z nap\u0119dem elektrycznym. Od stycznia do wrze\u015bnia Polacy zarejestrowali 1422 takie pojazdy, najwi\u0119cej w kwietniu \u2013 418. Wzrost liczby rejestrowanych aut z nap\u0119dem elektrycznym wzgl\u0119dem poprzednich lat powoduj\u0105 g\u0142\u00f3wnie zakupy flotowe dokonywane zw\u0142aszcza przez firmy carsharingowe.", "Bankier.pl", "Ponad dwie trzecie nowych aut rejestrowanych w Polsce nap\u0119dzane jest silnikami benzynowymi (71 proc.). Co pi\u0105ty nowo rejestrowany samoch\u00f3d to diesel (20 proc.). 6 proc. nowych aut posiada nap\u0119dy hybrydowe, 2 proc. tankowana jest gazem.", "Polacy nadal masowo sprowadzaj\u0105 samochody. Od pocz\u0105tku roku do Polski wjecha\u0142o ponad 682 tys. sprowadzanych aut \u2013 o 1 proc. wi\u0119cej ni\u017c przed rokiem. W samym tylko sierpniu by\u0142o ich prawie 85 tys. Statystyczny samoch\u00f3d sprowadzony w tym roku do Polski mia\u0142 11 lat i 8 miesi\u0119cy, za\u015b najpopularniejszym importowanym rocznikiem by\u0142 2008.", "Bankier.pl", "Co drugie sprowadzone w tym roku auto pochodzi\u0142o z Niemiec (393 tys.). Na kolejnych miejscach znalaz\u0142y si\u0119 Francja (67 tys.), Belgia (48 tys.) i Holandia (29 tys.).", "Niezmiennie kr\u00f3luj\u0105 auta niemieckich producent\u00f3w \u2013 Volkswagen (58,5 tys.) i Opel (51,7 tys.). Podium uzupe\u0142niaj\u0105 fordy (43 tys.).", "Bankier.pl", "Je\u015bli wzi\u0105\u0107 pod uwag\u0119 konkretne modele, Polacy najch\u0119tniej sprowadzaj\u0105 audi a4 (17,3 tys.), volkswageny golfy (15,4 tys.) i ople astry (14,1 tys.).", "Jak wynika z raportu \u201ePolak\u00f3w portfel w\u0142asny: w drodze\u201d przygotowanego przez Santander Consumer Bank, ponad po\u0142owa Polak\u00f3w (58,1 proc.) sp\u0119dza za kierownic\u0105 od 15 minut do godziny dziennie.", "Bankier.pl", "Dwie trzecie polskich kierowc\u00f3w u\u017cywa auta codziennie. Sporadycznie, 2-3 razy dziennie, z samochodu korzysta 14,4 proc. Polak\u00f3w, a jedynie raz w tygodniu \u2013 7,2 proc.", "Codzienne dojazdy autem do pracy wi\u0105\u017c\u0105 si\u0119 jednak z korkami. Portal korkowo.pl na podstawie analizy danych z aplikacji Yanosik, obliczy\u0142, z jak\u0105 \u015bredni\u0105 pr\u0119dko\u015bci\u0105 poruszaj\u0105 si\u0119 samochody w centrach najwi\u0119kszych polskich miast. Pomiary dotyczy\u0142y dni pracuj\u0105cych pomi\u0119dzy godz. 7 a 21.", "Bankier.pl", "Jak pokaza\u0142o badanie, w najlepszej sytuacji s\u0105 kierowcy w Katowicach, kt\u00f3rzy poruszaj\u0105 si\u0119 po centrum ze \u015bredni\u0105 pr\u0119dko\u015bci\u0105 35 km/h. Najwolniej je\u017adzi si\u0119 z kolei po Krakowie, Poznaniu i Wroc\u0142awiu \u2013 \u015brednio 25 km/h. \u015arednia pr\u0119dko\u015b\u0107 dla Warszawy wynios\u0142a 29 km/h.", "Ch\u0119tnie korzystamy z samochod\u00f3w tak\u017ce podczas urlop\u00f3w. Czterech na pi\u0119ciu Polak\u00f3w (78,5 proc.) do celu swojej wakacyjnej podr\u00f3\u017cy dojecha\u0142o autem \u2013 wynika z danych Eurostatu za 2017 r. Najwi\u0119kszy odsetek samochodowych wycieczek podczas urlop\u00f3w zanotowano na Litwie (91,1 proc.). Najrzadziej autem na wakacje podr\u00f3\u017cuj\u0105 z kolei W\u0119grzy (70 proc.).", "Bankier.pl", "Korzystanie z auta wi\u0105\u017ce si\u0119, rzecz jasna, z obowi\u0105zkowym ubezpieczeniem OC. W 2018 r. \u2013 wed\u0142ug danych portalu rankomat.pl \u2013 spo\u015br\u00f3d wszystkich wojew\u00f3dzkich miast, najwi\u0119cej za ubezpieczenie musieli p\u0142aci\u0107 kierowcy rejestruj\u0105cy auto we Wroc\u0142awiu \u2013 \u015brednio 1020 z\u0142. Drogie OC mieli tak\u017ce ubezpieczaj\u0105cy auto w Warszawie \u2013 \u015brednio 917 z\u0142. Najmniej za OC p\u0142acono z kolei w Rzeszowie \u2013 \u015brednio 656 z\u0142.", "Bankier.pl", "W przypadku wojew\u00f3dztw, najdro\u017csze okaza\u0142o si\u0119 woj. pomorskie \u2013 \u015brednio 843 z\u0142, dolno\u015bl\u0105skie \u2013 \u015brednio 823 z\u0142 i mazowieckie \u2013 \u015brednio 812 z\u0142. Najmniej p\u0142acono z kolei na Podkarpaciu \u2013 \u015brednio 608 z\u0142 oraz Opolszczy\u017anie \u2013 \u015brednio 634 z\u0142.", "Jak pokazuj\u0105 policyjne statystyki, od 2009 r. systematycznie \u2013 z wyj\u0105tkami w 2011 r. i 2016 r. \u2013 spada liczba wypadk\u00f3w drogowych. W 2018 r. na polskich drogach mia\u0142y miejsce 31\u00a0674 wypadki, w kt\u00f3rych rannych zosta\u0142o 37\u00a0359 os\u00f3b.", "Bankier.pl", "Niestety, w ubieg\u0142ym roku nieznacznie wzros\u0142a liczba ofiar \u015bmiertelnych \u2013 2862 wzgl\u0119dem 2831 w 2017 r. To jednak i tak o 37 proc. mniej ni\u017c jeszcze w 2009 r.", "Bankier.pl"]}
{"url": "https://www.bankier.pl/moto/auto-za-subskrypcje-amerykanie-wymyslili-netfliksa-motoryzacji-5170/", "title": ["Auto za subskrypcj\u0119. Amerykanie wymy\u015blili Netfliksa motoryzacji"], "lead": ["Canoo \u2013 tak nazywa si\u0119 elektryczny minibus, kt\u00f3rego nie b\u0119dzie mo\u017cna kupi\u0107. Auto b\u0119dzie dost\u0119pne jedynie w oparciu o subskrypcj\u0119 \u2013 donosi serwis ", "Engadget.com", "."], "text": ["Canoo \u2013 tak nazywa si\u0119 elektryczny minibus, kt\u00f3rego nie b\u0119dzie mo\u017cna kupi\u0107. Auto b\u0119dzie dost\u0119pne jedynie w oparciu o subskrypcj\u0119 \u2013 donosi serwis ", ".", "Skoro coraz ch\u0119tniej korzystamy z subskrypcji na ogl\u0105danie film\u00f3w i seriali (Netflix) czy s\u0142uchanie muzyki (Spotify), dlaczego nie umo\u017cliwi\u0107 korzystania z aut na podstawie subskrypcji? Z takiego za\u0142o\u017cenia wyszed\u0142 start-up Canoo, kt\u00f3ry stworzy\u0142 prototyp elektrycznego minibusa.", "Canoo", "Zaprezentowany model to na razie jedynie prototyp. W najbli\u017cszych tygodniach miesi\u0105cach b\u0119dzie przechodzi\u0142 testy. Na ulice wyjedzie w 2021 r. Nie b\u0119dzie go mo\u017cna jednak kupi\u0107. Auto b\u0119dzie mo\u017cna u\u017cywa\u0107 jedynie po wykupieniu subskrypcji.", "Samoch\u00f3d jest w pe\u0142ni elektryczny. Z wygl\u0105du przypomina kapsu\u0142\u0119 i volkswagena busa \u2013 popularnego \u201eog\u00f3rka\u201d. Wewn\u0105trz nie przypomina jednak klasycznego auta. Przed kierowc\u0105 rozci\u0105ga si\u0119 panoramiczna szyba si\u0119gaj\u0105ca od pod\u0142ogi po sufit. Za miejscem dla kierowcy nie znajdziemy z kolei regularnych rz\u0119d\u00f3w siedze\u0144. Pasa\u017cerowie b\u0119d\u0105 mogli za to podr\u00f3\u017cowa\u0107 na kanapie w kszta\u0142cie podkowy, niczym w limuzynie.", "\nCanoo zosta\u0142 wyposa\u017cony w silnik o mocy ponad 300 KM. Wed\u0142ug producenta, na jednym \u0142adowaniu b\u0119dzie w stanie przejecha\u0107 co najmniej 400 km. 80 proc. mocy b\u0119dzie mo\u017cna osi\u0105gn\u0105\u0107 w ci\u0105gu 30 minut \u0142adowania.", "Jazd\u0119 u\u0142atwi 12 ultrad\u017awi\u0119kowych czujnik\u00f3w, siedem kamer i pi\u0119\u0107 radar\u00f3w odpowiedzialnych m.in. za wykrywanie zbli\u017caj\u0105cych si\u0119 samochod\u00f3w i innych obiekt\u00f3w. Specjalnie napisane algorytmy sprawi\u0105 z kolei, \u017ce systemy bezpiecze\u0144stwa z ka\u017cd\u0105 kolejn\u0105 jazd\u0105 b\u0119d\u0105 coraz reagowa\u0142y jeszcze sprawniej.", "Jak na razie nie wiadomo, ile b\u0119dzie kosztowa\u0142a subskrypcja Canoe. Jego tw\u00f3rcy zwracaj\u0105 jednak uwag\u0119, \u017ce w zamian za op\u0142acenie abonamentu, u\u017cytkownik auta nie b\u0119dzie musia\u0142 martwi\u0107 si\u0119 jego rejestracj\u0105, ubezpieczeniem, a tak\u017ce wizytami u mechanik\u00f3w, kt\u00f3re maj\u0105 by\u0107 wliczone w cen\u0119."]}
{"url": "https://www.bankier.pl/moto/lwow-i-wilno-znow-beda-polskie-ale-tylko-na-znakach-drogowych-5180/", "title": ["Lw\u00f3w i Wilno zn\u00f3w b\u0119d\u0105 polskie, ale tylko na znakach drogowych"], "lead": ["Polskie nazwy zagranicznych miast pojawi\u0105 si\u0119 na znakach drogowych. Na razie jedynie przy wschodniej granicy."], "text": ["Polskie nazwy zagranicznych miast pojawi\u0105 si\u0119 na znakach drogowych. Na razie jedynie przy wschodniej granicy.", "Do tej pory nazwy miast w s\u0105siednich krajach zapisywane by\u0142y na znakach w oryginalnym zapisie. W najbli\u017cszych dniach na cz\u0119\u015bci z nich pojawi\u0105 si\u0119 te\u017c polskie nazwy.", "\u2013 Powinni\u015bmy pami\u0119ta\u0107, \u017ce nazwy miejscowo\u015bci w s\u0105siednich krajach maj\u0105 cz\u0119sto r\u00f3wnie\u017c polskie brzmienie. Dzi\u0119ki przygotowanej przez nas zmianie w prawie pojawi\u0105 si\u0119 one wreszcie na drogowskazach przy naszych drogach \u2013 uwa\u017ca minister infrastruktury Andrzej Adamczyk.", "GDDKiA", "Wprowadzanie nowego oznakowania rozpocz\u0119\u0142o si\u0119 od podkarpackiego odcinka autostrady A4. Prace polegaj\u0105ce na naklejeniu nazw, a nie wymianie ca\u0142ych znak\u00f3w potrwaj\u0105 do 1 listopada.", "I tak, obok ukrai\u0144skiego Lviv, na znaku pojawi si\u0119 informacja, \u017ce droga prowadzi do bardziej znajomo brzmi\u0105cego Lwowa, a tak\u017ce standardowo informacja o kraju, w kt\u00f3rym si\u0119 znajduje (UA \u2013 Ukraina). Znaki z polskimi nazwami zagranicznych miejscowo\u015bci nast\u0119pnie pojawi\u0105 si\u0119 wzd\u0142u\u017c drogi krajowej nr 19 i 94. Opr\u00f3cz Lwowa na znakach pojawi si\u0119 tak\u017ce polska nazwa Wilna.", "GDDKiA", "Nazwa wy\u0142\u0105cznie w oryginalnej pisowni b\u0119dzie pojawia\u0142a si\u0119 na znaku jedynie w przypadku, gdy pisownia w j\u0119zyku polskim jest to\u017csama lub gdy nazwa danej miejscowo\u015bci nie ma odpowiednika w j\u0119zyku polskim.", "Zmiany b\u0119d\u0105 kosztowa\u0142y 200 tys. z\u0142.", "Jak na razie zmienione znaki nie pojawi\u0105 si\u0119 przy zachodniej granicy z Niemcami, ani po\u0142udniowej z Czechami i S\u0142owacj\u0105."]}
{"url": "https://www.bankier.pl/moto/nowki-i-starocie-w-motosalonach-ranking-ofert-5189/", "title": ["N\u00f3wki i starocie w motosalonach. Ranking ofert"], "lead": ["Od 8 miesi\u0119cy do nawet 8 lat wynosi \u015bredni wiek modeli oferowanych w salonach przez poszczeg\u00f3lnych producent\u00f3w \u2013 wynika z danych opublikowanych przez ", "Instytut Bada\u0144 Rynku Motoryzacyjnego Samar", "."], "text": ["Od 8 miesi\u0119cy do nawet 8 lat wynosi \u015bredni wiek modeli oferowanych w salonach przez poszczeg\u00f3lnych producent\u00f3w \u2013 wynika z danych opublikowanych przez ", ".", "\u015aredni wiek modeli 47 marek dost\u0119pnych w Polsce \u2013 liczony od daty wprowadzenia do sprzeda\u017cy \u2013 wynosi blisko 4 lata (1426 dni \u2013 stan na 26 wrze\u015bnia).", "Wed\u0142ug oblicze\u0144 IBRM Samar \u2013 najnowsze modele mo\u017cna znale\u017a\u0107 u dealer\u00f3w Dodge\u2019a. \u015aredni czas od wprowadzenia aut do oferty wynosi 235 dni. Na podium znalaz\u0142a si\u0119 jeszcze chi\u0144ska marka ZD (268) oraz powi\u0105zana z Seatem Cupra (336). Wszystkie trzy jednak dopiero kilka miesi\u0119cy temu wr\u00f3ci\u0142y na polski rynek lub na nim zadebiutowa\u0142y.", "Marki z najm\u0142odszymi autami w ofercie", "\u0179r\u00f3d\u0142o: IBRM Samar", "W\u015br\u00f3d najpopularniejszych marek, najm\u0142odsz\u0105 ofert\u0105 mo\u017ce konkurowa\u0107 Kia (1111 dni). Tu\u017c za ni\u0105 uplasowa\u0142y si\u0119 Volkswagen (1124 dni) i Honda (1149 dni). Na dalszych miejscach znalaz\u0142y si\u0119 Toyota (1236 dni), Mazda (1256 dni), Skoda (1332 dni), Peugeot (1352 dni), Opel (1565 dni) oraz Hyundai (1630 dni).", "Najstarsze modele znajduj\u0105 si\u0119 w portfolio Fiata. Ich \u015bredni wiek to blisko 8 lat (2845 dni). Tu\u017c za Fiatem znalaz\u0142 si\u0119 powi\u0105zany z nim Abarth. \u015arednio powy\u017cej 2 tys. dni maj\u0105 jeszcze auta oferowane przez Maserati, Daci\u0119, Mitsubishi i Nissana.", "Marki z najstarszymi autami w ofercie", "\u0179r\u00f3d\u0142o: IBRM Samar", "Od wprowadzenia do sprzeda\u017cy najnowszych modeli nie min\u0105\u0142 jeszcze miesi\u0105c. W rankingu IBRM Samar \u201ebeniaminkiem\u201d okaza\u0142a si\u0119 kia xceed, wprowadzona do oferty 22 dni temu. Na podium znalaz\u0142y si\u0119 jeszcze nissan juke i porsche taycan dost\u0119pne od 23 dni.", "Najm\u0142odsze modele w ofercie producent\u00f3w", "\u0179r\u00f3d\u0142o: IBRM Samar", "Na drugim biegunie znalaz\u0142y si\u0119 dwa modele fiata \u2013 ducato (4806 dni) i 500 (4501 dni). Blisko 12 lat w ofercie znajduj\u0105 si\u0119 z kolei renault kangoo (4257 dni) i nissan gt-r (4216 dni).", "Najstarsze modele w ofercie producent\u00f3w", "\u0179r\u00f3d\u0142o: IBRM Samar", "asd"]}
{"url": "https://www.bankier.pl/moto/zakaza-rejestracji-diesli-starszych-niz-10-lat-jest-projekt-ustawy-5208/", "title": ["Zaka\u017c\u0105 rejestracji diesli starszych ni\u017c 10 lat? Jest projekt ustawy"], "lead": ["Pos\u0142owie Nowoczesnej Jerzy Meysztowicz i Monika Rosa przygotowali projekt ustawy zakazuj\u0105cej rejestracji w Polsce samochod\u00f3w z silnikiem diesla starszych ni\u017c 10-letnie \u2013 poda\u0142a w pi\u0105tek \u201eGazeta Krakowska\u201d."], "text": ["Pos\u0142owie Nowoczesnej Jerzy Meysztowicz i Monika Rosa przygotowali projekt ustawy zakazuj\u0105cej rejestracji w Polsce samochod\u00f3w z silnikiem diesla starszych ni\u017c 10-letnie \u2013 poda\u0142a w pi\u0105tek \u201eGazeta Krakowska\u201d.", "\u201eGazeta Krakowska\u201d donosie, \u017ce \u201epos\u0142owie Nowoczesnej Jerzy Meysztowicz i Monika Rosa wyst\u0105pili w zwi\u0105zku z tym z inicjatyw\u0105 ustawodawcz\u0105 dotycz\u0105c\u0105 zmiany ustawy Prawo o ruchu drogowym. Jej celem jest wprowadzenie zakazu sprowadzania do Polski samochod\u00f3w z silnikami wysokopr\u0119\u017cnymi starszymi ni\u017c 10 lat\u201d.", "Zdaniem Meysztowicza \u201enie jeste\u015bmy jedyni na tej drodze\u201d. Polityk Nowoczesnej stwierdzi\u0142, \u017ce \u201edo wprowadzenia tego typu ogranicze\u0144 przymierza si\u0119 Irlandia, przy czym tam id\u0105 dalej ni\u017c my, bo zakaz ma dotyczy\u0107 samochod\u00f3w wyprodukowanych przed rokiem 2014\u201d.", "Wed\u0142ug \u201eGazety Krakowskiej\u201d pos\u0142owie Nowoczesnej \u201ezwracaj\u0105 uwag\u0119, \u017ce w Unii Europejskiej zanieczyszczenia powietrza pochodz\u0105ce z transportu drogowego s\u0105 \u017ar\u00f3d\u0142em ok. 20 proc. gaz\u00f3w cieplarnianych, a w miastach pot\u0119guj\u0105 one zjawisko smogu\u201d. Ich zdaniem \u201eszczeg\u00f3lnie szkodliwe s\u0105 pod tym wzgl\u0119dem stare samochody z silnikiem diesla\u201d.", "Jak podaje gazeta samorz\u0105dy \u201enie chc\u0105 wpuszcza\u0107 tak\u017ce starych diesli\u201d. \u201eW tej sprawie w czerwcu krakowscy radni Nowoczesnej zainicjowali uchwalenie przez Rad\u0119 Miasta Krakowa rezolucji adresowanej do Ministra Infrastruktury, w sprawie mo\u017cliwo\u015bci ograniczenia wjazdu pojazd\u00f3w do centrum zale\u017cnie od emisji spalin (zgodnie z normami EURO)\u201d \u2013 pisze \u201eGK\u201d.", "Meysztowicz wyrazi\u0142 nadziej\u0119, \u017ce inicjatywa poselska Nowoczesnej \u201eb\u0119dzie pocz\u0105tkiem szeregu dzia\u0142a\u0144 zwi\u0105zanych z walk\u0105 z zanieczyszczeniami powietrza pochodz\u0105cymi z ruchu drogowego\u201d.(PAP)", "ipa/ godl/"]}
{"url": "https://www.bankier.pl/moto/prawo-jazdy-w-smartfonie-od-przyszlego-roku-4864/", "title": ["Prawo jazdy w smartfonie od przysz\u0142ego roku"], "lead": ["Najprawdopodobniej ju\u017c pod koniec obecnego lub na pocz\u0105tku przysz\u0142ego roku kierowcy nie b\u0119d\u0105 musieli wozi\u0107 plastikowego prawa jazdy w portfelu \u2013 zapowiedzia\u0142 minister cyfryzacji Marek Zag\u00f3rski w rozmowie z ", "TVN24 BiS", ". Ju\u017c za kilka miesi\u0119cy wystarczy dost\u0119p do aplikacji mObywatel."], "text": ["Najprawdopodobniej ju\u017c pod koniec obecnego lub na pocz\u0105tku przysz\u0142ego roku kierowcy nie b\u0119d\u0105 musieli wozi\u0107 plastikowego prawa jazdy w portfelu \u2013 zapowiedzia\u0142 minister cyfryzacji Marek Zag\u00f3rski w rozmowie z ", ". Ju\u017c za kilka miesi\u0119cy wystarczy dost\u0119p do aplikacji mObywatel.", "W tej chwili prawo jazdy to jedyny dokument, kt\u00f3ry kierowcy musz\u0105 fizycznie wozi\u0107 w samochodzie i okazywa\u0107 podczas kontroli. Us\u0142uga mPojazd dodana do aplikacji mObywatel pozwala na jazd\u0119 samochodem bez dowodu rejestracyjnego, karty pojazdu i informacji o aktualnej polisie OC. Dzi\u0119ki aplikacji mObywatel mo\u017cemy z kolei zweryfikowa\u0107 swoj\u0105 to\u017csamo\u015b\u0107 i odebra\u0107 kart\u0119 wyborcz\u0105, odebra\u0107 przesy\u0142k\u0119.", "Aby w aplikacji znalaz\u0142o si\u0119 tak\u017ce wirtualne prawo jazdy niezb\u0119dna jest zmiana przepis\u00f3w prawa o ruchu drogowym. W lipcu nowe przepisy zosta\u0142y skierowane do konsultacji. Znowelizowana ustawa ma zosta\u0107 przyj\u0119ta jeszcze jesieni\u0105.", "\n\u2013 Ustawa jest procedowana. Mam nadziej\u0119, \u017ce koniec roku lub pocz\u0105tek przysz\u0142ego, to b\u0119dzie moment, kiedy b\u0119dziemy mogli mie\u0107 komplet dokument\u00f3w komunikacyjnych w smartfonie \u2013 powiedzia\u0142 cytowany przez TVN24 BiS minister Marek Zag\u00f3rski.", "Aby skorzysta\u0107 z us\u0142ugi, nale\u017cy za\u0142o\u017cy\u0107 profil zaufany na stronie internetowej platformie epuap.gov.pl, a nast\u0119pnie potwierdzi\u0107 go w urz\u0119dzie lub swoim banku. Po potwierdzeniu profilu zaufanego wystarczy pobra\u0107 aplikacj\u0119 mObywatel, kt\u00f3rej jedn\u0105 z funkcji jest mPojazd i potwierdzi\u0107 to\u017csamo\u015b\u0107 podpisem elektronicznym.", "Co istotne, wirtualny dow\u00f3d rejestracyjny, karta pojazdu i polisa OC s\u0105 uwzgl\u0119dniane jedynie w Polsce. Podobnie b\u0119dzie w przypadku prawa jazdy w us\u0142udze mPojazd."]}
{"url": "https://www.bankier.pl/moto/policja-kupuje-samoparkujace-suv-y-4881/", "title": ["Policja kupuje \u201esamoparkuj\u0105ce\u201d SUV-y"], "lead": ["49 SUV-\u00f3w i crossover\u00f3w kupi polska policja. Auta wyjad\u0105 na drogi najprawdopodobniej jeszcze w tym roku. \u0141\u0105cznie policyjna flota wzbogaci si\u0119 w tym roku o ponad p\u00f3\u0142 tysi\u0105ca nowych aut."], "text": ["49 SUV-\u00f3w i crossover\u00f3w kupi polska policja. Auta wyjad\u0105 na drogi najprawdopodobniej jeszcze w tym roku. \u0141\u0105cznie policyjna flota wzbogaci si\u0119 w tym roku o ponad p\u00f3\u0142 tysi\u0105ca nowych aut.", "Po 31 nieoznakowanych bmw flot\u0119 policji zasili 49 \u2013 r\u00f3wnie\u017c nieoznakowanych \u2013 SUV-\u00f3w i crossover\u00f3w. Auta do policjant\u00f3w trafi\u0105 w trzech transzach.", "W pierwszej z nich znajdzie si\u0119 18 siedmioosobowych SUV-\u00f3w. Czas na sk\u0142adanie ofert up\u0142yn\u0105\u0142 w \u015brod\u0119 4 wrze\u015bnia. Jakie modele wybierze policja, nie wiadomo. Ze specyfikacji przetargowej wiemy natomiast, \u017ce auta b\u0119d\u0105 nieoznakowane i mocne z silnikami o pojemno\u015bci co najmniej 1,95 l i mocy 180 koni. Pozwoli to osi\u0105gn\u0105\u0107 pr\u0119dko\u015b\u0107 maksymaln\u0105 przekraczaj\u0105c\u0105 200 km/h. Dla wygody je\u017cd\u017c\u0105cych nimi policjant\u00f3w auta musz\u0105 by\u0107 wyposa\u017cone w kamer\u0119 cofania i czujniki parkowania.", "Policja chce kupi\u0107 tak\u017ce 17 nieco mniejszych i s\u0142abszych pi\u0119cioosobowych SUV-\u00f3w. Auta musz\u0105 posiada\u0107 nap\u0119d na cztery ko\u0142a i silniki o mocy co najmniej 150 koni mechanicznych i pojemno\u015bci 1,5 l. Co ciekawe, w przypadku mniejszych SUV-\u00f3w dodatkowym wymogiem jest system samodzielnego parkowania, a nie jedynie czujniki i kamery.", "Trzeci\u0105 transz\u0119 b\u0119dzie stanowi\u0107 14 samochod\u00f3w typu SUV lub crossover. Auta musz\u0105 by\u0107 wyposa\u017cone w silniki o minimalnej pojemno\u015bci 1,2 l i mocy 110 koni mechanicznych.", "Cho\u0107 nie wiadomo jeszcze, na jakie modele zdecyduje si\u0119 policja, to, jak wynika ze szczeg\u00f3\u0142\u00f3w przetargu, auta maj\u0105 zosta\u0107 dostarczone do 18 grudnia.", "W sumie w tym roku policyjn\u0105 flot\u0119 zasili ponad p\u00f3\u0142 tysi\u0105ca samochod\u00f3w. Od wakacji policjanci mog\u0105 korzysta\u0107 z blisko 400 nowych volkswagen\u00f3w crafter\u00f3w, transporter\u00f3w i caddy. Policjanci z drog\u00f3wki przesiedli si\u0119 natomiast do 82 bmw serii 3, w tym 31 nieoznakowanych modeli gran turismo, kt\u00f3re zasili\u0142y policyjne grupy \u201eSpeed\u201d."]}
{"url": "https://www.bankier.pl/moto/obowiazek-tworzenia-korytarza-zycia-jeszcze-w-tym-roku-4901/", "title": ["Obowi\u0105zek tworzenia \u201ekorytarza \u017cycia\u201d jeszcze w tym roku"], "lead": ["Od 1 listopada utworzenie \u201ekorytarza \u017cycia\u201d dla s\u0142u\u017cb ratunkowych b\u0119dzie obowi\u0105zkowe. W przysz\u0142ym roku obowi\u0105zywa\u0107 zacznie z kolei obowi\u0105zek jazdy na suwak. Rada Ministr\u00f3w przyj\u0119\u0142a nowelizacj\u0119 prawa o ruchu drogowym \u2013 donosi portal gazeta.pl."], "text": ["Od 1 listopada utworzenie \u201ekorytarza \u017cycia\u201d dla s\u0142u\u017cb ratunkowych b\u0119dzie obowi\u0105zkowe. W przysz\u0142ym roku obowi\u0105zywa\u0107 zacznie z kolei obowi\u0105zek jazdy na suwak. Rada Ministr\u00f3w przyj\u0119\u0142a nowelizacj\u0119 prawa o ruchu drogowym \u2013 donosi portal gazeta.pl.", "\u201eKorytarz \u017cycia\u201d do tej pory zale\u017ca\u0142 jedynie od dobrej woli stoj\u0105cych w korku kierowc\u00f3w. W najbardziej drastycznych przypadkach, jak cho\u0107by podczas sierpniowego wypadku na autostradzie A4 pod Wroc\u0142awiem, cz\u0119\u015b\u0107 kierowc\u00f3w wykorzystuje utworzony \u201ekorytarz \u017cycia\u201d do jazdy pod pr\u0105d w kierunku najbli\u017cszego w\u0119z\u0142a.", "Od 1 listopada utworzenie wolnego pasa dla s\u0142u\u017cb ratunkowych b\u0119dzie obowi\u0105zkowe. Przepisy precyzuj\u0105, jak dok\u0142adnie nale\u017cy tworzy\u0107 i kt\u00f3ry pas musi zosta\u0107 wolny.", "\u2013 Celem projektu jest stworzenie jednoznacznych zasad zachowania kierowc\u00f3w w dw\u00f3ch istotnych dla bezpiecze\u0144stwa i p\u0142ynno\u015bci ruchu drogowego sytuacjach. Gdy zachodzi potrzeba umo\u017cliwienia s\u0142u\u017cbom ratowniczym szybkiego dotarcia na miejsce zdarzenia drogowego oraz gdy wyst\u0119puje zw\u0119\u017cenie drogi ograniczaj\u0105ce liczb\u0119 dost\u0119pnych pas\u00f3w \u2013 czytamy w komunikacie ministerstw infrastruktury, kt\u00f3re przygotowa\u0142o nowelizacj\u0119 kodeksu drogowego.", "Zgodnie z dotychczasowymi zaleceniami \u201ekorytarz \u017cycia\u201d na drogach dwupasmowych b\u0119dzie tworzony na \u015brodku. Kierowcy jad\u0105cy lewym pasem b\u0119d\u0105 mieli obowi\u0105zek zjecha\u0107 w lewo, a prawym pasem w prawo.", "Ministerstwo Infrastruktury", "Na drogach szerszych ni\u017c dwupasmowe korytarz b\u0119dzie tworzony pomi\u0119dzy lewym i s\u0105siaduj\u0105cym z nim \u015brodkowym pasem. W tym przypadku kierowcy poruszaj\u0105cy si\u0119 lewym pasem b\u0119d\u0105 musieli zjecha\u0107 w lewo, a poruszaj\u0105cy si\u0119 pozosta\u0142ymi pasami \u2013 w prawo.", "Nieco p\u00f3\u017aniej, najprawdopodobniej na pocz\u0105tku przysz\u0142ego roku do przepis\u00f3w drogowych wejdzie obowi\u0105zek jazdy na tzw. suwak. Znowelizowane przepisy zaczn\u0105 obowi\u0105zywa\u0107 po 60 dniach od og\u0142oszenia ich w Dzienniku Ustaw. Wcze\u015bniej jednak projekt musi trafi\u0107 pod obrady Sejmu i zosta\u0107 przeg\u0142osowany przez pos\u0142\u00f3w, a nast\u0119pnie przez senator\u00f3w i podpisany przez prezydenta.", "Wszystko po to, aby up\u0142ynni\u0107 ruch przed zw\u0119\u017ceniami i zlikwidowa\u0107 korki. Kierowcy nieprzepuszczaj\u0105cy aut z s\u0105siedniego, ko\u0144cz\u0105cego si\u0119 pasa, b\u0119d\u0105 karani mandatami.", "Znowelizowane przepisy wprowadz\u0105 obowi\u0105zek zachowania odpowiedniej, naprzemiennej kolejno\u015bci przejazdu w sytuacji, gdy jeden z r\u00f3wnoleg\u0142ych pas\u00f3w biegn\u0105cych w tym samym kierunku si\u0119 sko\u0144czy.", "W my\u015bl nowych przepis\u00f3w, kierowcy b\u0119d\u0105 zobowi\u0105zani do jazdy po obu pasach ruchu do samego momentu zw\u0119\u017cenia, a nast\u0119pnie do przepuszczania przez ka\u017cdy pojazd jednego auta z ko\u0144cz\u0105cego si\u0119 pasa. Jeszcze dzisiaj jazda na \u201esuwak\u201d zale\u017cy jedynie od dobrej woli, a jej brak generuje zatory i niebezpieczne sytuacji.", "W sytuacji, gdy zar\u00f3wno kierowca na pasie lewym, jak i prawym, nie b\u0119dzie mia\u0142 mo\u017cliwo\u015bci kontynuowania jazdy, b\u0119dzie obowi\u0105zywa\u0142a zasada \u201eprawej r\u0119ki\u201d \u2013 pierwsze\u0144stwo b\u0119dzie mia\u0142 kieruj\u0105cy pojazdem znajduj\u0105cym si\u0119 na skrajnym prawym pasie."]}
{"url": "https://www.bankier.pl/moto/przeglad-techniczny-samochodu-w-pigulce-cena-po-terminie-4869/", "title": ["Przegl\u0105d techniczny samochodu w pigu\u0142ce. Cena po terminie"], "lead": ["Raz w roku ka\u017cdy samoch\u00f3d musi przej\u015b\u0107 przegl\u0105d techniczny, aby m\u00f3c legalnie si\u0119 nim porusza\u0107. Sprawdzili\u015bmy i zebrali\u015bmy w jednym miejscu, ile kosztuje przegl\u0105d, jakie nowe przepisy w zakresie bada\u0144 technicznych obowi\u0105zuj\u0105, a tak\u017ce co zrobi\u0107, gdy up\u0142yn\u0105\u0142 termin wa\u017cno\u015bci przegl\u0105du i co grozi za jazd\u0119 bez wa\u017cnej piecz\u0105tki w dowodzie."], "text": ["Raz w roku ka\u017cdy samoch\u00f3d musi przej\u015b\u0107 przegl\u0105d techniczny, aby m\u00f3c legalnie si\u0119 nim porusza\u0107. Sprawdzili\u015bmy i zebrali\u015bmy w jednym miejscu, ile kosztuje przegl\u0105d, jakie nowe przepisy w zakresie bada\u0144 technicznych obowi\u0105zuj\u0105, a tak\u017ce co zrobi\u0107, gdy up\u0142yn\u0105\u0142 termin wa\u017cno\u015bci przegl\u0105du i co grozi za jazd\u0119 bez wa\u017cnej piecz\u0105tki w dowodzie.", "Badanie techniczne nale\u017cy wykona\u0107 raz w roku. Przegl\u0105d samochodu jest niezb\u0119dny, aby zosta\u0142 on dopuszczony do ruchu drogowego. Z corocznych przegl\u0105d\u00f3w rejestracyjnych zwolnione s\u0105 nowe samochody po raz pierwszy rejestrowane w Polsce. Na pierwsze badanie techniczne w\u0142a\u015bciciele takich aut musz\u0105 wybra\u0107 si\u0119 przed up\u0142ywem trzech lat od pierwszej rejestracji. Kolejne badanie wykonywane jest w ci\u0105gu dw\u00f3ch kolejnych lat, a nast\u0119pne ju\u017c co roku.", "Z obowi\u0105zku przegl\u0105d\u00f3w technicznych zwolnione s\u0105 tak\u017ce samochody zabytkowe, kt\u00f3re badane s\u0105 jedynie przed zarejestrowaniem.", "Wa\u017cne badanie techniczne odnotowane w dowodzie rejestracyjnym jest niezb\u0119dne, aby mo\u017cna by\u0142o je\u017adzi\u0107 legalnie samochodem po drogach publicznych. Gdy przegl\u0105d rejestracyjny straci wa\u017cno\u015b\u0107, samoch\u00f3d uznawany jest za niesprawny. W razie kontroli drogowej za brak wa\u017cnego badania technicznego grozi 500 z\u0142 mandatu, a tak\u017ce zabranie dowodu rejestracyjnego.", "Autem nie mo\u017cna je\u017adzi\u0107 r\u00f3wnie\u017c w\u00f3wczas, gdy nie przejdzie pomy\u015blnie przegl\u0105du. Co wi\u0119cej, w\u0142a\u015bciciele niesprawnych aut nie mog\u0105 ju\u017c liczy\u0107 na \u0142ut szcz\u0119\u015bcia, je\u017cd\u017c\u0105c po stacjach diagnostycznych do skutku, jak mia\u0142o to miejsce w poprzednich latach. Teraz informacja o braku przegl\u0105du razem z odnotowanymi usterkami trafia do Centralnej Ewidencji Pojazd\u00f3w i Kierowc\u00f3w, a tym samym do wszystkich pozosta\u0142ych stacji diagnostycznych w Polsce.", "Usterka usterce jednak nier\u00f3wna i nie ka\u017cda wi\u0105\u017ce si\u0119 z natychmiastowym zatrzymaniem prawa jazdy. Drobne skutkuj\u0105 jedynie brakiem piecz\u0105tki w dowodzie. W\u00f3wczas musimy naprawi\u0107 je na w\u0142asn\u0105 r\u0119k\u0119 i w ci\u0105gu 14 dni pojawi\u0107 si\u0119 na powt\u00f3rnym przegl\u0105dzie rejestracyjnym. Co wa\u017cne, warto wybra\u0107 t\u0119 sam\u0105 stacj\u0119 diagnostyczn\u0105, poniewa\u017c za badanie pojedynczego elementu zap\u0142acimy od ok. 13 do 36 z\u0142. Wybieraj\u0105c inn\u0105 stacj\u0119, b\u0119dziemy musieli zap\u0142aci\u0107 pe\u0142n\u0105 stawk\u0119.", "Zasadniczo brak wa\u017cnego badania technicznego auta podczas wypadku lub nawet niewielkiej st\u0142uczki nie wp\u0142ywa na wyp\u0142at\u0119 \u015bwiadczenia z wa\u017cnej polisy OC. Cho\u0107 firma ubezpieczeniowa ma obowi\u0105zek wyp\u0142aci\u0107 odszkodowanie, mo\u017ce zwr\u00f3ci\u0107 si\u0119 w takiej sytuacji do sprawcy wypadku z \u017c\u0105daniem tzw. regresu, czyli zwrotu koszt\u00f3w poniesionych przez towarzystwo podczas likwidacji szkody.", "Je\u015bli z kolei w chwili braku wa\u017cnego przegl\u0105du rejestracyjnego stali\u015bmy si\u0119 osob\u0105 poszkodowan\u0105 w wypadku, zak\u0142ad ubezpieczeniowy sprawdzi, czy szkody, kt\u00f3re powsta\u0142y, nie s\u0105 zwi\u0105zane ze stanem technicznym samochodu. Je\u015bli ubezpieczyciel wyka\u017ce, \u017ce tak w\u0142a\u015bnie by\u0142o, wyp\u0142acone ubezpieczenie zostanie najprawdopodobniej pomniejszone.", "Od 2019 r. obowi\u0105zuje nowy spos\u00f3b p\u0142acenia za badanie techniczne. W poprzednich latach op\u0142at\u0119 wnosi\u0142o si\u0119 dopiero, gdy samoch\u00f3d przeszed\u0142 pomy\u015blnie przegl\u0105d. Teraz pieni\u0105dze nale\u017cy wp\u0142aci\u0107 przed rozpocz\u0119ciem badania. Je\u015bli diagnosta wykryje usterki i auto nie zostanie dopuszczone do ruchu, op\u0142ata nie zostanie zwr\u00f3cona.", "Przed przegl\u0105dem technicznym samochodu osobowego nale\u017cy wp\u0142aci\u0107 99 z\u0142, z czego 1 z\u0142 przekazana zostanie na rzecz Centrali Ewidencji Pojazd\u00f3w i Kierowc\u00f3w.", "Badanie techniczne auta z instalacj\u0105 gazow\u0105 (zar\u00f3wno LPG, jak i CNG) jest znacznie dro\u017csze od standardowego. Przegl\u0105d auta z gazem kosztuje 162 z\u0142. W tej cenie znajduje si\u0119 op\u0142ata za standardowe badanie (98 z\u0142), op\u0142ata na rzecz Centrali Ewidencji Pojazd\u00f3w i Kierowc\u00f3w (1 z\u0142) oraz op\u0142ata za specjalistyczne badanie instalacji gazowej (63 z\u0142).", "W\u0142a\u015bciciele aut z zamontowan\u0105 instalacj\u0105 LNG nie musz\u0105 pojawia\u0107 si\u0119 w stacjach diagnostycznych cz\u0119\u015bciej od pozosta\u0142ych. Badanie tak\u017ce musi zosta\u0107 wykonane raz w roku przed up\u0142ywem terminu wa\u017cno\u015bci. Do stacji diagnostycznej opr\u00f3cz dowodu rejestracyjnego nale\u017cy zabra\u0107 za\u015bwiadczenie o legalizacji instalacji gazowej.", "Przeoczenie terminu przegl\u0105du auta staje si\u0119 coraz trudniejsze. Wiele stacji diagnostycznych wysy\u0142a do swoich sta\u0142ych klient\u00f3w SMS-y przypominaj\u0105ce o zbli\u017caj\u0105cym si\u0119 terminie. Je\u015bli jednak mimo to zapomnimy o wykonaniu badania technicznego, b\u0119dziemy musieli zap\u0142aci\u0107 wy\u017csz\u0105 cen\u0119. Je\u015bli w okr\u0119gowej stacji kontroli pojazd\u00f3w pojawimy si\u0119 w ci\u0105gu 30 dni po terminie, zap\u0142acimy 126 z\u0142, je\u015bli jednak sp\u00f3\u017animy si\u0119 co najmniej 45 dni, zap\u0142acimy o 50 proc. wi\u0119cej.", "Badanie techniczne pojazdu nale\u017cy wykona\u0107 w okr\u0119gowej stacji kontroli pojazd\u00f3w. Podczas przegl\u0105du diagnosta oceni stan podzespo\u0142\u00f3w, kt\u00f3re wp\u0142ywaj\u0105 na bezpiecze\u0144stwo jazdy:", "Przeprowadzaj\u0105cy przegl\u0105d techniczny sprawdzi tak\u017ce zgodno\u015b\u0107 numeru VIN na silniku i nadwoziu z numerem wpisanym w dowodzie rejestracyjnym.", "Od 2019 r. zmieni\u0142 si\u0119 m.in. spos\u00f3b p\u0142atno\u015bci za przegl\u0105d. Obecnie op\u0142at\u0119 nale\u017cy wnie\u015b\u0107 jeszcze przed wjazdem na kana\u0142 i rozpocz\u0119ciem badania. Je\u015bli diagnosta wykryje usterki i auto nie zostanie dopuszczone do ruchu, op\u0142ata nie zostanie zwr\u00f3cona.", "Przegl\u0105dy rejestracyjne od tego roku s\u0105 tak\u017ce znacznie bardziej restrykcyjne. Wykryte usterki trafiaj\u0105 od razu do Centralnej Ewidencji Pojazd\u00f3w i Kierowc\u00f3w. W zwi\u0105zku z t\u0105 zmian\u0105 w\u0142a\u015bciciele aut, kt\u00f3re nie przesz\u0142y przegl\u0105du, nie mog\u0105 uda\u0107 si\u0119 do innej stacji diagnostycznej, licz\u0105c, \u017ce wady nie zostan\u0105 wykryte.", "Do bazy CEPiK od tego roku trafia tak\u017ce odnotowany podczas przegl\u0105du przebieg auta. Wym\u00f3g ten ma zapobiec oszustwom zwi\u0105zanym z cofaniem licznik\u00f3w. Je\u015bli podczas badania wyjdzie, \u017ce dane na liczniku s\u0105 ni\u017csze od zapisanych w ostatnim badaniu technicznym, auto nie zostanie dopuszczone do ruchu.", "Od tego roku przegl\u0105d techniczny mo\u017cna wykona\u0107 znacznie wcze\u015bniej ni\u017c dotychczas. To udogodnienie zw\u0142aszcza dla os\u00f3b, kt\u00f3re wiedz\u0105, \u017ce w czasie up\u0142ywaj\u0105cego terminu nie b\u0119d\u0105 mog\u0142y zg\u0142osi\u0107 si\u0119 do stacji diagnostycznej. Badanie mo\u017cna teraz wykona\u0107 30 dni przed up\u0142ywem terminu. Nie oznacza to jednak, \u017ce wa\u017cno\u015b\u0107 badania b\u0119dzie kr\u00f3tsza. Przegl\u0105d b\u0119dzie obowi\u0105zywa\u0142 rok od daty wpisanej do dowodu rejestracyjnego.", "Zmiany w przegl\u0105dach technicznych dotkn\u0105 tak\u017ce w\u0142a\u015bcicieli samochod\u00f3w z wyci\u0119tymi filtrami cz\u0105stek sta\u0142ych DPF. Do tego roku tego typu pojazdy przechodzi\u0142y badania pozytywnie. Teraz brak filtra, je\u015bli auto zosta\u0142o w niego fabrycznie wyposa\u017cone, b\u0119dzie skutkowa\u0142 brakiem piecz\u0105tki i obowi\u0105zkiem monta\u017cu filtra DPF.", "Zapowiadane jeszcze w 2018 r. podwy\u017cki op\u0142at za badania techniczne wejd\u0105 w \u017cycie najwcze\u015bniej w 2020 r. Do obowi\u0105zuj\u0105cych ju\u017c op\u0142at zostanie dodana tzw. op\u0142ata jako\u015bciowa. Jej wysoko\u015b\u0107 nie zosta\u0142a jeszcze ustalona, ale wiadomo ju\u017c, \u017ce wyniesie ona maksymalnie 3,50 z\u0142.", "Nawet je\u015bli jeste\u015bmy pewni stanu swojego auta, przegl\u0105d techniczny mo\u017ce nie zako\u0144czy\u0107 si\u0119 na wizycie w stacji diagnostycznej i wi\u0105za\u0107 si\u0119 z dodatkowymi obowi\u0105zkami. Wszystko przez ograniczon\u0105 liczb\u0119 miejsc w dowodzie rejestracyjnym, kt\u00f3ry mo\u017ce pomie\u015bci\u0107 jedynie sze\u015b\u0107 piecz\u0105tek. To z kolei oznacza, \u017ce zanim po raz si\u00f3dmy odwiedzimy okr\u0119gow\u0105 stacj\u0119 kontroli pojazd\u00f3w, powinni\u015bmy p\u00f3j\u015b\u0107 do starostwa powiatowego lub urz\u0119du miejskiego, aby wyrobi\u0107 nowy dow\u00f3d rejestracyjny.", "Obowi\u0105zek wymiany dowodu rejestracyjnego mia\u0142 zosta\u0107 zniesiony, jednak pomimo rz\u0105dowych zapowiedzi wobec braku odpowiedniego rozporz\u0105dzenia koniec wymiany dowodu rejestracyjnego ze wzgl\u0119du na brak miejsca na piecz\u0105tki jest daleki.", "Je\u015bli zapomnimy o braku miejsca w dowodzie rejestracyjnym i konieczno\u015bci jego wymiany i tak powinni\u015bmy wybra\u0107 si\u0119 do stacji diagnostycznej na badanie. W\u00f3wczas zamiast piecz\u0105tki otrzymamy za\u015bwiadczenie od diagnosty o pozytywnym wyniku przegl\u0105du, a w ci\u0105gu 30 dni b\u0119dziemy musieli z\u0142o\u017cy\u0107 wniosek o wydanie nowego dowodu rejestracyjnego.", "Za nowy dow\u00f3d rejestracyjny zap\u0142acimy 71,50 z\u0142 \u2013 54 z\u0142 za wyrobienie dokumentu oraz 17 z\u0142 op\u0142aty skarbowej. Nim nowy dow\u00f3d rejestracyjny zostanie wyrobiony, b\u0119dziemy musieli pos\u0142ugiwa\u0107 si\u0119 tymczasowym dowodem wa\u017cnym 30 dni. Co wa\u017cne, wymiana dowodu rejestracyjnego nie wi\u0105\u017ce si\u0119 z wyrabianiem nowych naklejek legalizacyjnych na tablice rejestracyjne.", "Je\u015bli natomiast zg\u0142osimy si\u0119 po nowy dow\u00f3d rejestracyjny po up\u0142ywie wa\u017cno\u015bci poprzedniego przegl\u0105du technicznego, do 71,50 z\u0142 b\u0119dziemy musieli doliczy\u0107 dodatkowe 19 z\u0142 za wydanie tzw. pozwolenia czasowego.", "Nowy dow\u00f3d rejestracyjny nadal trzeba wyrabia\u0107 tak\u017ce w przypadku zmiany danych w\u0142a\u015bciciela \u2013 adresu lub nazwiska.", "Samoch\u00f3d to nie tylko kierownica, ko\u0142a czy uk\u0142ad hamulcowy. Aby nie otrzyma\u0107 mandatu podczas kontroli drogowej, w samochodzie musi znajdowa\u0107 si\u0119 kilka wa\u017cnych przedmiot\u00f3w. Powinni\u015bmy je wozi\u0107 nie tylko z obawy przed mandatem, ale tak\u017ce dla w\u0142asnego bezpiecze\u0144stwa i spokoju w razie usterki.", "Do obowi\u0105zkowego, wymaganego przepisami, wyposa\u017cenia samochodu zalicza si\u0119 ga\u015bnica typu ABC, a wi\u0119c s\u0142u\u017c\u0105ca do gaszenia po\u017car\u00f3w cia\u0142 sta\u0142ych \u2013 gumy, drewna i papieru, cieczy \u2013 benzyny, smo\u0142y i polietylenu oraz gaz\u00f3w palnych \u2013 metanu, propanu i acetylenu. Ga\u015bnica musi mie\u0107 co najmniej 1 kg obj\u0119to\u015bci i posiada\u0107 homologacj\u0119. Brak ga\u015bnicy w samochodzie grozi mandatem w wysoko\u015bci od 20 do nawet 500 z\u0142.", "W samochodzie niezb\u0119dny jest tak\u017ce tr\u00f3jk\u0105t ostrzegawczy. Jego brak podczas kontroli drogowej wi\u0105\u017ce si\u0119 z mandatem od 20 do 500 z\u0142. Je\u015bli jednak nawet b\u0119dziemy mieli w baga\u017cniku tr\u00f3jk\u0105t ostrzegawczy, ale w przypadku awarii nie u\u017cyjemy go, otrzymamy mandat w wysoko\u015bci do 150 z\u0142.", "Cho\u0107 nie s\u0105 wymagane przepisami, w samochodzie warto wozi\u0107 tak\u017ce ko\u0142o zapasowe, kamizelk\u0119 osobow\u0105, link\u0119 holownicz\u0105 czy apteczk\u0119 pierwszej pomocy, poniewa\u017c mamy obowi\u0105zek udzielania pomocy poszkodowanym w wypadku.", "Apteczka pierwszej pomocy jest wymagana za to w samochodach przeznaczonych do nauki jazdy i egzaminowania, taks\u00f3wkach, autobusach i samochodach ci\u0119\u017carowych przewo\u017c\u0105cych pasa\u017cer\u00f3w.", "Zgodnie z ustaleniami Komisji Europejskiej w nowych samochodach osobowych montowane b\u0119d\u0105 m.in. systemy ostrzegaj\u0105ce przed za\u015bni\u0119ciem, reaguj\u0105ce na korzystanie z telefonu, rejestruj\u0105ce parametry jazdy, czytaj\u0105ce znaki drogowe i dostosowuj\u0105ce pr\u0119dko\u015b\u0107 (ISA). Kierowcy b\u0119d\u0105 tak\u017ce wspomagani obowi\u0105zkowymi czujnikami i kamerami podczas cofania. Na li\u015bcie obowi\u0105zkowego wyposa\u017cenia znalaz\u0142 si\u0119 tak\u017ce aktywny tempomat, kt\u00f3ry b\u0119dzie okre\u015bla\u0142 i utrzymywa\u0142 bezpieczn\u0105 odleg\u0142o\u015b\u0107 od poprzedzaj\u0105cego samochodu i przeszk\u00f3d pojawiaj\u0105cych si\u0119 na drodze, a tak\u017ce system utrzymywania pasa jazdy.", "\n"]}
{"url": "https://www.bankier.pl/moto/polacy-przesiadaja-sie-do-aut-na-minuty-ile-kosztuja-i-jak-dzialaja-4913/", "title": ["Auta na minuty. Ile kosztuj\u0105 i jak dzia\u0142aj\u0105?"], "lead": ["Aplikacje s\u0142u\u017c\u0105ce do wypo\u017cyczania samochod\u00f3w na minuty staj\u0105 si\u0119 coraz popularniejsze. Polacy mog\u0105 skorzysta\u0107 z prawie 5 tys. tego typu samochod\u00f3w. Cz\u0119\u015b\u0107 z nich to auta w pe\u0142ni elektryczne."], "text": ["Aplikacje s\u0142u\u017c\u0105ce do wypo\u017cyczania samochod\u00f3w na minuty staj\u0105 si\u0119 coraz popularniejsze. Polacy mog\u0105 skorzysta\u0107 z prawie 5 tys. tego typu samochod\u00f3w. Cz\u0119\u015b\u0107 z nich to auta w pe\u0142ni elektryczne.", "W sierpniu firmy leasingowe i zajmuj\u0105ce si\u0119 wynajmem samochod\u00f3w zarejestrowa\u0142y blisko 15,5 tys. aut. Cz\u0119\u015b\u0107 z nich to nowe auta kupione przez firmy zajmuj\u0105ce si\u0119 wynajmem samochod\u00f3w na minuty poprzez aplikacje.", "Tych najwi\u0119cej jest w Warszawie i Poznaniu \u2013 mieszka\u0144cy tych miast mog\u0105 skorzysta\u0107 z pi\u0119ciu aplikacji. Cztery firmy oferuj\u0105 wynajem auta na minuty we Wroc\u0142awiu. I cho\u0107 tego typu us\u0142ugi to domena najwi\u0119kszych polskich miast, auto poprzez aplikacj\u0119 wynajmiemy tak\u017ce w Siedlcach.", "W zale\u017cno\u015bci od firmy carsharingowej do wyboru s\u0105 inne samochody. Cz\u0119\u015b\u0107 z nich to auta elektryczne. W\u015br\u00f3d nich dominuje renault zoe udost\u0119pniane przez dzia\u0142aj\u0105c\u0105 we Wroc\u0142awiu Vozill\u0119, a tak\u017ce Traficar i PGEMobility. Warszawski Innogy Go! i 4Mobility oferuj\u0105 bmw i3, a dzia\u0142aj\u0105cy opr\u00f3cz stolicy w Tr\u00f3jmie\u015bcie, Wroc\u0142awiu i Lublinie Panek CarSharing smarta fortwo eq. Korzystaj\u0105c ze wspomnianej ju\u017c Vozilli, mo\u017cemy wsi\u0105\u015b\u0107 r\u00f3wnie\u017c do nissana e-nv200, a wybieraj\u0105c aplikacj\u0119 Traficar, b\u0119dziemy mie\u0107 mo\u017cliwo\u015b\u0107 jazdy rzadko widywanym na polskich drogach chi\u0144skim modelem zhidou d2s.", "Cz\u0119\u015b\u0107 firm zdecydowa\u0142a si\u0119 tak\u017ce na auta hybrydowe \u2013 to g\u0142\u00f3wnie toyoty: yaris hsd i corolla hsd.", "Jak wynika z bada\u0144 firmy Selectivv, aplikacje carsharingowe maj\u0105 obecnie trzy razy wi\u0119cej u\u017cytkownik\u00f3w ni\u017c jeszcze w styczniu ubieg\u0142ego roku. Jakie do\u015bwiadczenia w korzystaniu z aut na minuty maj\u0105 u\u017cytkownicy, kt\u00f3rzy podzielili si\u0119 swoimi odczuciami na stronie Google Play, z kt\u00f3rej mo\u017cna pobra\u0107 aplikacje? Najlepsz\u0105 ocen\u0119 zebra\u0142a dost\u0119pna jak na razie w \u0141odzi i Poznaniu aplikacja Easyshare oferuj\u0105ca 200 aut (4,4 w skali od 1 do 5). Przeci\u0119tnie aplikacje otrzymywa\u0142y ok. 4 punkt\u00f3w. Gorsze opinie na stronie Google Play otrzymywa\u0142y z kolei aplikacje 4Mobility i Click2go.", "Trudno jednoznacznie odpowiedzie\u0107 na pytanie, ile zap\u0142acimy za jazd\u0119 samochodem na minuty. Za t\u0119 sam\u0105 tras\u0119 zap\u0142acimy w zale\u017cno\u015bci od nat\u0119\u017cenia ruchu. Aplikacje bowiem dziel\u0105 op\u0142aty na te pobierane od przejechanego kilometra i te zale\u017cne od czasu jazdy.", "Mo\u017cna pokusi\u0107 si\u0119 jednak o por\u00f3wnanie. Sprawdzili\u015bmy trzy aplikacje dost\u0119pne we Wroc\u0142awiu. Na pomiarowy odcinek wybrali\u015bmy tras\u0119 spod wroc\u0142awskiego lotniska do Rynku. Przy niewielkim ruchu 11 km zaj\u0119\u0142o 25 minut.", "W przypadku Vozilli, kt\u00f3ra pobiera op\u0142aty jedynie za czas jazdy, zap\u0142acili\u015bmy 27,50 z\u0142. Jad\u0105c samochodem Traficar, za ten sam przejazd zap\u0142acili\u015bmy 21,30 z\u0142 \u2013 0,50 z\u0142 za ka\u017cd\u0105 minut\u0119 oraz 0,80 z\u0142 za kilometr.", "Wi\u0119kszo\u015b\u0107 dost\u0119pnych w Polsce aplikacji dzia\u0142a w identyczny spos\u00f3b. Po \u015bci\u0105gni\u0119ciu aplikacji i za\u0142o\u017ceniu konta, na mapie mamy zaznaczone wszystkie dost\u0119pne samochody, razem z dok\u0142adnym adresem, gdzie si\u0119 znajduj\u0105, i numerem bocznym. Mapa zasugeruje nam tak\u017ce tras\u0119 doj\u015bcia do auta i orientacyjny czas, jaki b\u0119dziemy na to potrzebowa\u0107.", "Po dotarciu \u2013 w przypadku niekt\u00f3rych aplikacji, np. Traficara, musimy zmie\u015bci\u0107 si\u0119 w 15 minutach \u2013 wystarczy sprawdzi\u0107, czy numer boczny auta odpowiada wskazanemu przez aplikacj\u0119, nast\u0119pnie zeskanowa\u0107 kod QR i otworzy\u0107 drzwi.", "Warto obejrze\u0107 auto, aby upewni\u0107 si\u0119, \u017ce nie jest wyra\u017anie uszkodzone. Aby uruchomi\u0107 silnik, trzeba wyci\u0105gn\u0105\u0107 kluczyk ze schowka. Po dojechaniu na miejsce, podobnie jak w przypadku korzystania z ka\u017cdego samochodu, musimy zaci\u0105gn\u0105\u0107 hamulec r\u0119czny, a kluczyk od\u0142o\u017cy\u0107 z powrotem do schowka. Auto zamykamy przy pomocy aplikacji. W tym momencie op\u0142aty przestaj\u0105 by\u0107 naliczane.", "Niekt\u00f3re aplikacje pozwalaj\u0105 jednak na d\u0142u\u017csze rezerwacje. W\u00f3wczas za to, \u017ce auto b\u0119dzie na nas czeka\u0142o i nikt nie sprz\u0105tnie nam go sprzed nosa, poniesiemy op\u0142at\u0119 \u2013 w zale\u017cno\u015bci od wybranej aplikacji od 10 do 29 gr.", "Auta na minuty \u2013 por\u00f3wnanie ofert", "\u0179r\u00f3d\u0142o: opracowanie Bankier.pl na podstawie danych operator\u00f3w (stan na 6 wrze\u015bnia 2019 r.)", "Aplikacja zadebiutowa\u0142a w Polsce latem 2017 r. Do tej pory firma wzbogaci\u0142a ofert\u0119 o 1300 aut w sze\u015bciu miastach \u2013 Warszawie, Krakowie, Wroc\u0142awiu, Poznaniu, Tr\u00f3jmie\u015bcie i Katowicach. Za ka\u017cdy przejechany kilometr zap\u0142acimy 0,80 z\u0142, a za minut\u0119 0,50 z\u0142. Je\u015bli b\u0119dziemy chcieli zarezerwowa\u0107 samoch\u00f3d na d\u0142u\u017cej, za minut\u0119 postoju aplikacja pobierze 0,10 z\u0142. Do wyboru \u2013 w zale\u017cno\u015bci od miasta \u2013 s\u0105 renault clio, renault kangoo cargo, renault zoe i rzadko spotykany na polskich drogach chi\u0144ski \u201eelektryk\u201d zhidou d2s.", "To druga najwi\u0119ksza pod wzgl\u0119dem floty aplikacja carsharingowa. Od dw\u00f3ch lat dzia\u0142a Warszawie. Od sierpnia z hybrydowych toyot mog\u0105 korzysta\u0107 mieszka\u0144cy Tr\u00f3jmiasta (opr\u00f3cz Gda\u0144ska, Sopotu i Gdyni tak\u017ce Rumii, Wejherowa i Redy), a od wrze\u015bnia Wroc\u0142awia. Podobnie jak Traficar firma we wszystkich miastach oferuje \u0142\u0105cznie 1300 samochod\u00f3w. Opr\u00f3cz toyoty corolli hsd i toyoty yaris hsd w Warszawie mo\u017cna przejecha\u0107 si\u0119 elektrycznym smartem fortwo eq. Za ka\u017cdy przejechany kilometr aplikacja pobiera 0,80 z\u0142, za minut\u0119 jazdy 0,50 z\u0142 a za minut\u0119 postoju 0,20 z\u0142. Je\u015bli wypo\u017cyczymy auto na ca\u0142\u0105 dob\u0119 zap\u0142acimy 90 z\u0142. W\u00f3wczas b\u0119dziemy mogli je\u017adzi\u0107 do woli.", "To stosunkowo m\u0142oda aplikacja uruchomiona na pocz\u0105tku kwietnia w Warszawie przez firm\u0119 Innogy Polska. Jako jedna z czterech oferuje wy\u0142\u0105cznie samochody elektryczne \u2013 bmw i3 oraz bmw i3s. W sumie jest ich p\u00f3\u0142 tysi\u0105ca. Wsiadaj\u0105c do jednego z nich, nie p\u0142acimy za przejechane kilometry, a jedynie za ka\u017cd\u0105 minut\u0119 jazdy \u2013 1,19 z\u0142. Wypo\u017cyczenie auta na dob\u0119 to koszt 239 z\u0142.", "Tak\u017ce w tym roku na rynku carsharingu zadebiutowa\u0142a aplikacja MiiMove. Jak na razie dost\u0119pna jest jedynie w Tr\u00f3jmie\u015bcie. Za jej pomoc\u0105 mo\u017cemy wypo\u017cyczy\u0107 150-konne ople astry. Za korzystanie z nich zap\u0142acimy: 0,80 z\u0142 za kilometr i 0,50 z\u0142 za minut\u0119. Je\u015bli zaparkujemy, a po jakim\u015b czasie b\u0119dziemy chcieli wr\u00f3ci\u0107 do auta, za ka\u017cd\u0105 minut\u0119 postoju zap\u0142acimy 0,10 z\u0142.", "Tak jak Innogy Go! dost\u0119pne jest jedynie w Warszawie a MiiMove w Tr\u00f3jmie\u015bcie, jedynie we Wroc\u0142awiu skorzystamy z miejskiej wypo\u017cyczalni aut Vozilla, kt\u00f3ra od listopada 2017 r. oferuje wy\u0142\u0105cznie elektryczne nissany e-nv200, a od pewnego czasu tak\u017ce renault zoe. To w sumie 200 samochod\u00f3w. To, ile zap\u0142acimy za jazd\u0119 b\u0119dzie zale\u017ca\u0142o od nat\u0119\u017cenia ruchu, poniewa\u017c aplikacja pobiera jedynie op\u0142at\u0119 za czas. W zale\u017cno\u015bci od strefy, minuta kosztuje od 1,10 do 1,30 z\u0142.", "Najlepiej oceniana przez u\u017cytkownik\u00f3w strony Google Play aplikacja Easyshare dost\u0119pna jest od grudnia 2017 r. w Poznaniu a od maja 2018 r. w \u0141odzi. W obu miastach w tras\u0119 mo\u017cna wyruszy\u0107 jedn\u0105 z 200 hybrydowych toyot yaris hsd. Za ka\u017cdy przejechany kilometr zap\u0142acimy 0,80 z\u0142, za minut\u0119 jazdy 0,50 z\u0142, a za minut\u0119 postoju 0,10 z\u0142. W nocy \u2013 pomi\u0119dzy godz. 22 a 7 op\u0142ata za post\u00f3j spada do 0,01 z\u0142.", "Jedn\u0105 z pierwszych aplikacji carsharingowych w Polsce by\u0142o 4Mobility, kt\u00f3re wiosn\u0105 2016 r. wesz\u0142o na warszawski rynek. Od tamtej pory firma zd\u0105\u017cy\u0142a zadebiutowa\u0107 jeszcze w Poznaniu. Kierowcy do wyboru maj\u0105 audi: a3 i q3, mini one oraz bmw serii 1, serii 3 i elektryczny model i3 \u2013 w sumie oko\u0142o 300 aut. Podobnie jak w przypadku wi\u0119kszo\u015bci operator\u00f3w, aplikacja za ka\u017cdy przejechany kilometr nalicza 0,80 z\u0142, za minut\u0119 jazdy 0,50 z\u0142, a w trakcie postoju 0,12 z\u0142. Wypo\u017cyczaj\u0105c auto na dob\u0119 zap\u0142acimy 120 z\u0142.", "Jedynie w Poznaniu b\u0119dziemy mieli okazj\u0119 przejechania si\u0119 hybrydow\u0105 toyot\u0105 yaris hsd nale\u017c\u0105c\u0105 do firmy click2go. Do wyboru jest w sumie 100 aut. Aplikacja dzia\u0142a od grudnia 2017 r. Koszty? Minuta jazdy \u2013 0,50 z\u0142, przejechany kilometr \u2013 0,80 z\u0142, minuta postoju \u2013 0,10 z\u0142.", "Auta na minuty dost\u0119pne s\u0105 tak\u017ce na G\u00f3rnym \u015al\u0105sku, cho\u0107 nie ma ich zbyt wiele. Od grudnia ubieg\u0142ego roku w Katowicach mo\u017cna skorzysta\u0107 z aplikacji Greengo, ale ta udost\u0119pnia jedynie 20 samochod\u00f3w. To elektryczne bmw i3. Jak na auta elektryczne na minuty, Greengo oferuje korzystne ceny \u2013 0,99 z\u0142 za minut\u0119 jazdy i 0,29 z\u0142 za minut\u0119 postoju. Wkr\u00f3tce samochody Greengo powinny pojawi\u0107 si\u0119 tak\u017ce w Chorzowie i Sosnowcu.", "R\u00f3wnie\u017c w Katowicach 20 sztuk \u201eelektryk\u00f3w\u201d na minuty udost\u0119pnia tak\u017ce Tauron poprzez aplikacj\u0119 Ecar. Do wyboru opr\u00f3cz bmw i3 jest tak\u017ce volkswagen egolf, nissan leaf II oraz renault zoe. Koszt jazdy jest niemal identyczny \u2013 1 z\u0142 za minut\u0119, a w przypadku postoju 0,25 z\u0142. Us\u0142uga dzia\u0142a od grudnia ubieg\u0142ego roku.", "Z pa\u0144stwowych sp\u00f3\u0142ek samochody elektryczne na minuty wypo\u017cycza tak\u017ce PGE. Wszystko za spraw\u0105 aplikacji PGEMobility. Jest ona dost\u0119pna od wiosny tego roku w Siedlcach. Jak na razie mieszka\u0144cy najmniejszego z miast z tego typu us\u0142ug\u0105, mog\u0105 korzysta\u0107 z pi\u0119ciu elektrycznych renault zoe. Minuta jazdy to koszt 0,60 z\u0142, minuta postoju \u2013 0,10 z\u0142, a za przejechany kilometr trzeba zap\u0142aci\u0107 0,80 z\u0142.", "Na minuty mo\u017cemy wypo\u017cycza\u0107 tak\u017ce samochody dostawcze. Taka us\u0142uga jest mo\u017cliwa w oparciu o aplikacj\u0119 Citybee dost\u0119pn\u0105 w Warszawie, Krakowie, \u0141odzi, Wroc\u0142awiu, Poznaniu, Tr\u00f3jmie\u015bcie, Katowicach, Lublinie i Bia\u0142ymstoku. Do wyboru s\u0105 fiat ducato furgon i volkswagen crafter. Minuta jazdy kosztuje 0,99 z\u0142. Pierwsze 50 km jest bezp\u0142atne. Po wyczerpaniu darmowego limitu, za ka\u017cdy przejechany kilometr aplikacja pobiera 0,65 z\u0142."]}
{"url": "https://www.bankier.pl/moto/23-tysiace-aut-do-naprawy-duze-ryzyko-pozaru-4930/", "title": ["23 tysi\u0105ce aut do naprawy. Du\u017ce ryzyko po\u017caru"], "lead": ["Ponad 23 tysi\u0105ce samochod\u00f3w musi trafi\u0107 do naprawy. W ponad po\u0142owie z nich mo\u017ce doj\u015b\u0107 do po\u017caru. Wadliwe okaza\u0142y si\u0119 tak\u017ce pasy bezpiecze\u0144stwa i hamulce.", "Ford \u2013 du\u017ce ryzyko po\u017caru"], "text": ["Ponad 23 tysi\u0105ce samochod\u00f3w musi trafi\u0107 do naprawy. W ponad po\u0142owie z nich mo\u017ce doj\u015b\u0107 do po\u017caru. Wadliwe okaza\u0142y si\u0119 tak\u017ce pasy bezpiecze\u0144stwa i hamulce.", "Najwi\u0119cej wadliwych aut do Urz\u0119du Ochrony Konkurencji i Konsument\u00f3w zg\u0142osi\u0142 Ford. Usterki w wyprodukowanych przez siebie samochodach wykry\u0142o tak\u017ce Audi i Citroen.", "Ford \u2013 du\u017ce ryzyko po\u017caru", "Ford zg\u0142osi\u0142 usterki a\u017c w 15\u00a0402 egzemplarzach modeli mondeo, galaxy i s-max, wyprodukowanych w hiszpa\u0144skiej Valencii pomi\u0119dzy 13 lutego 2014 r. a 11 lutego 2019 r. Jak ostrzega producent, w autach mo\u017ce dochodzi\u0107 do wycieku elektrolitu wok\u00f3\u0142 ujemnego bieguna akumulatora. Wyciek mo\u017ce powodowa\u0107 powstawanie siarczanu miedzi, a to skutkuje\u00a0niskim oporem wzgl\u0119dem masy. Zwi\u0119kszony przep\u0142yw pr\u0105du z powodu niskiego oporu mo\u017ce powodowa\u0107 nagrzewanie si\u0119 akumulatora i grozi\u0107 po\u017carem, tak\u017ce podczas postoju, gdy auto pozostawione jest bez nadzoru.", "W\u0142a\u015bciciele zagro\u017conych samozap\u0142onem aut zostan\u0105 wezwani do autoryzowanych dealer\u00f3w, gdzie usterka zostanie usuni\u0119ta.", "Usterki do UOKiK zg\u0142osi\u0142o tak\u017ce Audi. Wady wykryto w 4961 egzemplarzach modeli q5 (typ fy), wyprodukowanych w Niemczech pomi\u0119dzy lipcem 2015 r. a grudniem 2018 r. W pojazdach mo\u017ce doj\u015b\u0107 do poluzowania nadkola a w skrajnych przypadkach nawet jego oderwania.", "W\u0142a\u015bciciele aut obj\u0119tych kampani\u0105 naprawcz\u0105 otrzymaj\u0105 zaproszenia do autoryzowanych stacji obs\u0142ugi.", "Wezwania do ASO otrzymaj\u0105 tak\u017ce w\u0142a\u015bciciele ponad 3 tys. citroen\u00f3w. Najwi\u0119cej uszkodzonych egzemplarzy odnotowano w\u015br\u00f3d modeli traveller, expert 4, spacetourer i jumpy 4. W 3077 pojazdach wadliwe okaza\u0142y si\u0119 pasy bezpiecze\u0144stwa. Jak wyja\u015bnia producent, zamek pasa przedniego \u015brodkowego fotela mo\u017ce spowodowa\u0107 odpi\u0119cie zamka przedniego bocznego fotela. Do usterki mo\u017ce doj\u015b\u0107 podczas specyficznych warunk\u00f3w jazdy \u2013 np. awaryjnego hamowania podczas omijania przeszk\u00f3d.", "Ponadto w autach obj\u0119tych kampani\u0105 naprawcz\u0105 znaczne obci\u0105\u017cenie przedniego zawieszenia mo\u017ce doprowadzi\u0107 do poluzowania po\u0142\u0105czenia sworznia wahacza przedniego ze zwrotnic\u0105.", "Citroen do UOKiK zg\u0142osi\u0142 tak\u017ce model c-elysee. To 39 pojazd\u00f3w, w kt\u00f3rych nak\u0142adka peda\u0142u hamulca mo\u017ce zsun\u0105\u0107 si\u0119 z niego, co z kolei mo\u017ce obni\u017cy\u0107 skuteczno\u015b\u0107 hamowania.", "Z kolei w 19 egzemplarzach modelu c3 aircross, w kt\u00f3rych pokrywa silnika zosta\u0142a wymieniona, mo\u017ce doj\u015b\u0107 do poluzowania nieprawid\u0142owo przymocowanych nakr\u0119tek.", "W\u0142a\u015bciciele wadliwych aut zostan\u0105 wezwani na bezp\u0142atne naprawy do ASO Citroena."]}
{"url": "https://www.bankier.pl/moto/najmniej-i-najbardziej-awaryjne-auta-wedlug-kierowcow-4946/", "title": ["Najmniej i najbardziej awaryjne auta wg kierowc\u00f3w"], "lead": ["Japo\u0144skie marki: Lexus, Toyota i Suzuki s\u0105 najmniej awaryjnymi \u2013 wynika z danych zebranych przez brytyjski portal motoryzacyjny ", "whatcar.com", ". Szukaj\u0105c auta, w opinii samych kierowc\u00f3w, najlepiej unika\u0107 land rover\u00f3w, renault\u00f3w i nissan\u00f3w."], "text": ["Japo\u0144skie marki: Lexus, Toyota i Suzuki s\u0105 najmniej awaryjnymi \u2013 wynika z danych zebranych przez brytyjski portal motoryzacyjny ", ". Szukaj\u0105c auta, w opinii samych kierowc\u00f3w, najlepiej unika\u0107 land rover\u00f3w, renault\u00f3w i nissan\u00f3w.", "Jak wygl\u0105da\u0142o badanie? Portal przeprowadzi\u0142 coroczn\u0105 ankiet\u0119 i w ten spos\u00f3b zebra\u0142 dane dotycz\u0105ce ponad 18 tys. samochod\u00f3w z 218 modeli 31 r\u00f3\u017cnych marek. Pytania dotyczy\u0142y problem\u00f3w, jakie w\u0142a\u015bciciele poszczeg\u00f3lnych aut mieli w ci\u0105gu ostatnich 12 miesi\u0119cy, ile czasu zaj\u0119\u0142o ich naprawianie, a tak\u017ce ile wydali na naprawy.", "W\u015br\u00f3d najmniej awaryjnych aut bezkonkurencyjne \u2013 w opinii ankietowanych przez portal whatcar.com \u2013 okaza\u0142o si\u0119 suzuki celerio. To zestawienie zdominowa\u0142y auta japo\u0144skie i korea\u0144skie. Na podium uplasowa\u0142a si\u0119 tak\u017ce produkowana przez grup\u0119 PSA dacia sandero.", "Najmniej awaryjne modele w segmencie aut miejskich", "\u0179r\u00f3d\u0142o: Ankieta portalu whatcar.com", "W niechlubnym rankingu najbardziej awaryjnych aut miejskich prym wiedzie seat ibiza, w szczeg\u00f3lno\u015bci roczniki 2008-2017. Najwi\u0119cej zg\u0142oszonych przez kierowc\u00f3w awarii dotyczy\u0142o klimatyzacji (7 proc. aut) i uk\u0142adu hamulcowego (4 proc. aut). Z kolei w przypadku nissana note najbardziej awaryjne okaza\u0142o si\u0119 zawieszenie.", "Najbardziej awaryjne modele w segmencie aut miejskich", "\u0179r\u00f3d\u0142o: Ankieta portalu whatcar.com", "W\u015br\u00f3d aut rodzinnych niemal idealny wynik \u2013 99,4 proc. osi\u0105gn\u0105\u0142 jeden z lider\u00f3w sprzeda\u017cy ostatnich miesi\u0119cy \u2013 skoda rapid. Niezawodne, w opinii kierowc\u00f3w, by\u0142y tak\u017ce toyoty auris. Stosunkowo rzadko mechanik\u00f3w musieli odwiedza\u0107 tak\u017ce w\u0142a\u015bciciele modelu hyundai i30.", "Najmniej awaryjne modele w segmencie aut kompaktowych i rodzinnych", "\u0179r\u00f3d\u0142o: Ankieta portalu whatcar.com", "Na przeciwleg\u0142ym biegunie znalaz\u0142 si\u0119 natomiast opel astra. W\u0142a\u015bciciele tego modelu najcz\u0119\u015bciej skar\u017cyli si\u0119 na uk\u0142ad hamulcowy (25 proc.) oraz skrzyni\u0119 bieg\u00f3w i sprz\u0119g\u0142o (20 proc.). Problemy z akumulatorami zg\u0142aszali przewa\u017cnie w\u0142a\u015bciciele nissan\u00f3w pulsar (39 proc.), a psuj\u0105ce si\u0119 silniki by\u0142y powodem do wizyty w warsztacie dla posiadaczy bmw serii 1, zw\u0142aszcza z silnikami diesla.", "Najbardziej awaryjne modele w segmencie aut kompaktowych i rodzinnych", "\u0179r\u00f3d\u0142o: Ankieta portalu whatcar.com", "Spo\u015br\u00f3d aut klasy \u015bredniej najmniej stresu zwi\u0105zanego z cz\u0119stymi wizytami u mechanik\u00f3w mieli w\u0142a\u015bciciele korea\u0144skich aut. Na czele rankingu niezawodno\u015bci uplasowa\u0142y si\u0119 hyundai i40 i kia optima. Na podium znalaz\u0142o si\u0119 tak\u017ce volvo s60, kt\u00f3re nieznacznie wyprzedzi\u0142o model s90", "Najmniej awaryjne modele w segmencie aut klasy \u015bredniej", "\u0179r\u00f3d\u0142o: Ankieta portalu whatcar.com", "Znacznie wi\u0119cej powod\u00f3w do narzeka\u0144 mieli w\u0142a\u015bciciele jaguar\u00f3w xe. Awari\u0119 zaliczy\u0142 niemal co pi\u0105ty egzemplarz tego modelu. Cz\u0119ste wizyty w warsztatach samochodowych by\u0142y tak\u017ce zmor\u0105 posiadaczy opli insignii. Napraw wymaga\u0142 zw\u0142aszcza uk\u0142ad hamulcowy. Z kolei w przypadku mercedes\u00f3w klasy c problemy stwarza\u0142 uk\u0142ad wydechowy, zawieszenie i k\u0142ad elektryczny.", "Najbardziej awaryjne modele w segmencie aut klasy \u015bredniej", "\u0179r\u00f3d\u0142o: Ankieta portalu whatcar.com", "Jednym modelem spo\u015br\u00f3d diesli i aut benzynowych, kt\u00f3rego w\u0142a\u015bciciele nie zg\u0142osili \u017cadnych awarii, by\u0142a kia soul. Wysokim poziomem niezawodno\u015bci w\u015br\u00f3d SUV-\u00f3w cechowa\u0142y si\u0119 r\u00f3wnie\u017c toyota rav4 i mini countryman.", "Najmniej awaryjne modele w segmencie SUV-\u00f3w", "\u0179r\u00f3d\u0142o: Ankieta portalu whatcar.com", "Bardzo s\u0142ab\u0105 opini\u0105 w\u0142a\u015bcicieli cieszy\u0142 si\u0119 z kolei range rovery. U mechanika musia\u0142 si\u0119 pojawi\u0107 niemal co trzeci z nich. Swoich posiadaczy nie rozpieszcza\u0142y tak\u017ce modele: jeep renegade, nissan x-trail i range rover velar. W przypadku tego ostatniego modelu co trzeci pojazd uleg\u0142 awarii silnika. Drobniejsze problemy rodzi\u0142o tak\u017ce nadwozie, wbudowana nawigacja, jak i elementy wyko\u0144czenia wn\u0119trza.", "Najbardziej awaryjne modele w segmencie SUV-\u00f3w", "\u0179r\u00f3d\u0142o: Ankieta portalu whatcar.com", "Zdecydowanie najwi\u0119ksz\u0105 niezawodno\u015bci\u0105 charakteryzowa\u0142y si\u0119 hybrydy i \u201eelektryki\u201d. \u017badnych awarii nie zg\u0142osili w\u0142a\u015bciciele lexus\u00f3w ct i toyot yaris hsd. Minimalny odsetek usterek odnotowa\u0142y z kolei modele lexus nx i rx, toyota auris z silnikiem hybrydowym oraz tesla (model s).", "Najmniej awaryjne modele w segmencie aut elektrycznych i hybrydowych", "\u0179r\u00f3d\u0142o: Ankieta portalu whatcar.com", "Najwi\u0119cej powod\u00f3w do narzeka\u0144 mieli w\u0142a\u015bciciele elektrycznych renault\u00f3w zoe i produkowanych przez Volkswagena hybryd typu plug-in golf gte. Szwankowa\u0142y w nich zw\u0142aszcza automatyczne skrzynie bieg\u00f3w.", "Najbardziej awaryjne modele w segmencie aut elektrycznych i hybrydowych", "\u0179r\u00f3d\u0142o: Ankieta portalu whatcar.com"]}
{"url": "https://www.bankier.pl/moto/tesla-pokaze-pierwszego-pickupa-w-listopadzie-4993/", "title": ["Tesla poka\u017ce pierwszego pickupa w listopadzie"], "lead": ["Elon Musk, za\u0142o\u017cyciel i prezes Tesli zapowiedzia\u0142, \u017ce pierwszy pickup tej marki ujrzy \u015bwiat\u0142o dzienne w listopadzie.\u00a0Auto pierwotnie mia\u0142o by\u0107 dost\u0119pne podczas tegorocznych wakacji."], "text": ["Elon Musk, za\u0142o\u017cyciel i prezes Tesli zapowiedzia\u0142, \u017ce pierwszy pickup tej marki ujrzy \u015bwiat\u0142o dzienne w listopadzie.\u00a0Auto pierwotnie mia\u0142o by\u0107 dost\u0119pne podczas tegorocznych wakacji.", "Szef Tesli potwierdzi\u0142 planowane co najmniej od 2017 r. wej\u015bcie na rynek pickup\u00f3w za po\u015brednictwem Twittera. Do tablicy wywo\u0142a\u0142 go jeden z mi\u0142o\u015bnik\u00f3w marki. Wed\u0142ug wst\u0119pnych za\u0142o\u017ce\u0144, auto mia\u0142o wyjecha\u0107 na ameryka\u0144skie drogi jeszcze tego lata. Premiera by\u0142a jednak co chwil\u0119 przek\u0142adana, a\u017c w ko\u0144cu okry\u0142a j\u0105 mgie\u0142ka niepewno\u015bci.", "Z wcze\u015bniejszych zapowiedzi Elona Muska mo\u017cna jednak wnioskowa\u0107, \u017ce auto b\u0119dzie mia\u0142o futurystyczny wygl\u0105d, \u0142adowno\u015b\u0107 forda f-150, wydajno\u015b\u0107 i pr\u0119dko\u015b\u0107 porsche 911, miejsca dla kierowcy i pi\u0119ciu pasa\u017cer\u00f3w, zdolno\u015b\u0107 do uci\u0105gni\u0119cia prawie 140 ton, a to wszystko \u2013 tak\u017ce zgodnie z zapowiedziami prezesa Tesli \u2013 za 49 tys. dolar\u00f3w, czyli ok. 192 tys. z\u0142 (kurs z 11.09.2019).", "Jak na razie nie pojawi\u0142o si\u0119 \u017cadne zdj\u0119cie koncepcyjnego egzemplarza pickupa Tesli, nie licz\u0105c opublikowanego przez Elona Muska w marcu zdj\u0119cia fragmentu maski. Wizualizacje, kt\u00f3re pojawiaj\u0105 si\u0119 od czasu do czasu w sieci, s\u0105 jedynie tw\u00f3rczo\u015bci\u0105 fan\u00f3w marki."]}
{"url": "https://www.bankier.pl/moto/tak-bedziemy-jezdzic-producenci-aut-odkryli-karty-na-targach-we-frankfurcie-galeria-5009/", "title": ["Tak b\u0119dziemy je\u017adzi\u0107. Producenci aut odkryli karty na targach we Frankfurcie [Galeria]"], "lead": ["Wysyp aut elektrycznych, efekciarskie \u201emrugaj\u0105ce\u201d do kierowc\u00f3w reflektory, kamery zast\u0119puj\u0105ce lusterka czy smartfon zamiast kluczyk\u00f3w \u2013 to jedne z wielu motoryzacyjnych nowo\u015bci podczas salonu we Frankfurcie. Producenci nie stroni\u0105 tak\u017ce od prototyp\u00f3w, kt\u00f3re maj\u0105 wyznaczy\u0107 trendy w projektowaniu samochod\u00f3w na najbli\u017csze lata."], "text": ["Wysyp aut elektrycznych, efekciarskie \u201emrugaj\u0105ce\u201d do kierowc\u00f3w reflektory, kamery zast\u0119puj\u0105ce lusterka czy smartfon zamiast kluczyk\u00f3w \u2013 to jedne z wielu motoryzacyjnych nowo\u015bci podczas salonu we Frankfurcie. Producenci nie stroni\u0105 tak\u017ce od prototyp\u00f3w, kt\u00f3re maj\u0105 wyznaczy\u0107 trendy w projektowaniu samochod\u00f3w na najbli\u017csze lata.", "Na dobre w er\u0119 elektryczno\u015bci wesz\u0142a Honda ze swoim modelem e. Auto do sprzeda\u017cy trafi w najbli\u017cszych tygodniach, a podczas salonu samochodowego we Frankfurcie zadebiutowa\u0142a wersja seryjna.", "Auto dost\u0119pne b\u0119dzie w dw\u00f3ch wersjach silnikowych o mocy 136 i 154 KM. Mocniejszy umo\u017cliwia osi\u0105gni\u0119cie 100 km/h w ci\u0105gu 8 sek.", "Akumulator o pojemno\u015bci 35,5 kWh pozwala z kolei na przejechanie 220 km. Bateri\u0119 w trybie szybkim mo\u017cna na\u0142adowa\u0107 do 80 proc. pojemno\u015bci w 30 minut.", "Konwencjonalne lusterka zast\u0105pi\u0142 system bocznych kamer, kt\u00f3ry przekazuje obraz na \u017cywo do dw\u00f3ch ekran\u00f3w znajduj\u0105cych si\u0119 na desce rozdzielczej.", "Ekrany obs\u0142uguj\u0105 tak\u017ce system rozrywki, kt\u00f3rym mo\u017cna sterowa\u0107 g\u0142osem za pomoc\u0105 asystenta osobistego. Aktywuje si\u0119 go, m\u00f3wi\u0105c po prostu \u201eOK honda\u201d. Z kolei po wyj\u015bciu z auta mo\u017cna nim sterowa\u0107 \u2013 m.in. ustawiaj\u0105c klimatyzacj\u0119 \u2013 dzi\u0119ki aplikacji My Honda+. A gdy ju\u017c zechcemy wr\u00f3ci\u0107 do auta, otworzymy je smartfonem za pomoc\u0105 kluczyka cyfrowego.", "Zmiana wizerunkowa Volkswagena, okre\u015blana przez koncern jako otwarcie trzeciego rozdzia\u0142u w historii, wi\u0105\u017ce si\u0119 m.in. z postawieniem na samochody elektryczne. Na salonie we Frankfurcie oficjalnie zadebiutowa\u0142 volkswagen id.3. Koncern wyprodukuje 30 tys. egzemplarzy tego modelu. Na wszystkie wp\u0142yn\u0119\u0142y ju\u017c zam\u00f3wienia. Sprzeda\u017c rozpocznie si\u0119 jednak dopiero w po\u0142owie przysz\u0142ego roku.", "Auto sprzedawane b\u0119dzie z trzema rodzajami baterii \u2014 bazow\u0105 o pojemno\u015bci 45 kWh umo\u017cliwiaj\u0105c\u0105 przejechanie 330 km, \u015bredni\u0105 (58 kWh i 420 km) najwi\u0119ksz\u0105 (77 kWh i 550 km).", "Pod mask\u0105 znajdzie si\u0119 silnik o mocy 204 KM z nap\u0119dem na tyln\u0105 o\u015b, gwarantuj\u0105cy pr\u0119dko\u015b\u0107 maksymaln\u0105 160 km/h.", "Klienci, kt\u00f3rzy zam\u00f3wili nowego volkswagena, zyskaj\u0105 darmowe 2 tys. kWh na stacjach sieci Ionity w oparciu o aplikacj\u0119 WeCharge, co oznacza, wed\u0142ug danych ADAC, bezp\u0142atne 7700 \u2013 17\u00a0400 km.", "Volkswagen ID.3 b\u0119dzie produkowany w czterech wersjach kolorystycznych. Wszystkie auta maj\u0105 by\u0107 wyposa\u017cone w du\u017ce felgi, sterowanie g\u0142osem i system nawigacji.", "Zamiast tradycyjnych reflektor\u00f3w, w id.3 in\u017cynierowie zastosowali matrycowe lampy LED o warto\u015bci 750 lumen\u00f3w. Co ciekawe, reflektory migaj\u0105, gdy kierowca zbli\u017ca si\u0119 z kluczykiem do auta.", "To ju\u017c sz\u00f3sta generacja opla corsy i pierwsza, kt\u00f3ra oferowana b\u0119dzie tak\u017ce z nap\u0119dem w pe\u0142ni elektrycznym. W tym wariancie pod mask\u0105 znajdzie si\u0119 136-konny silnik i bateria pozwalaj\u0105ca na zasi\u0119g w granicach 330 km w trybie normalnym. Nieco dalej zajedziemy, korzystaj\u0105c z trybu \u201eeko\u201d.", "Now\u0105 cors\u0119 b\u0119dzie mo\u017cna na\u0142adowa\u0107 na trzy sposoby: pod\u0142\u0105czaj\u0105c j\u0105 do domowego gniazdka, \u0142adowarki na\u015bciennej lub szybkiej \u0142adowarki. W\u00f3wczas, aby zmagazynowa\u0107 80 proc. energii, b\u0119dziemy potrzebowali 30-minutowej przerwy.", "Elektryczna corsa ma wbudowany system rozpoznawania znak\u00f3w drogowych. Zasygnalizuje tak\u017ce zmian\u0119 pasa, koryguj\u0105c tor jazdy. U\u0142atwieniem b\u0119dzie tak\u017ce aktywny tempomat utrzymuj\u0105cy okre\u015blon\u0105 przez kierowc\u0119 odleg\u0142o\u015b\u0107 od innego auta, a tak\u017ce system ostrzegaj\u0105cy przez zbli\u017caj\u0105cymi si\u0119 przeszkodami.", "O tym, \u017ce przysz\u0142o\u015b\u0107 motoryzacji tkwi w elektromobilno\u015bci, g\u0142o\u015bno m\u00f3wi tak\u017ce Porsche, kt\u00f3re we Frankfurcie zaprezentowa\u0142o w pe\u0142ni elektryczny model taycan.", "Model oferowany jest w dw\u00f3ch wariantach: turbo z 680-konnym silnikiem i przyspieszeniem do \u201esetki\u201d w 3,2 sekundy oraz turbo s wyposa\u017cony w silnik o mocy 761 KM i gwarantuj\u0105cy 100 km/h na liczniku w 2,8 sek. Oba modele mog\u0105 rozwin\u0105\u0107 260 km/h.", "Porsche taycan to pierwszy \u201eelektryk\u201d o napi\u0119ciu systemowym 800 V, a wi\u0119c dwukrotnie wi\u0119kszym od standardowego.", "Wi\u0119ksza przestrze\u0144, wi\u0119cej miejsca w baga\u017cniku \u2013 tak w skr\u00f3cie mo\u017cna opisa\u0107 zmiany, jakie zasz\u0142y w nowym modelu renault captur, kt\u00f3ry ujrza\u0142 \u015bwiat\u0142o dziennie podczas salonu motoryzacyjnego we Frankfurcie.", "Auto jest o 11 cm d\u0142u\u017csze od poprzednika i oferuje 536-litrowy baga\u017cnik \u2013 o 80 l wi\u0119kszy ni\u017c dot\u0105d.", "Renault captur z nap\u0119dem benzynowym oferowane jest z dwoma rodzajami silnik\u00f3w \u2013 3-cylindrowym o pojemno\u015bci 1 l i mocy 100 km oraz mocniejszym czterocylindrowym o pojemno\u015bci 1,3 l i mocy 130 lub 155 KM. W ofercie znajduj\u0105 si\u0119 te\u017c dwa rodzaje silnik\u00f3w wysokopr\u0119\u017cnych.", "W przysz\u0142ym roku renault wypu\u015bci renault captur w wersji hybrydowej.", "Po 17-letniej przerwie do produkcji trafi\u0142 ford puma. Nowa wersja, w przeciwie\u0144stwie do pierwszej jest crossoverem. Auto zosta\u0142o zbudowane na bazie forda fiesty, ale jest wi\u0119ksze.", "Samoch\u00f3d zosta\u0142 wyposa\u017cony w trzycylindrowy silnik benzynowy EcoBoost o pojemno\u015bci 1 litra z systemem 48 V\u00a0i 7-biegow\u0105, automatyczn\u0105 skrzyni\u0105 bieg\u00f3w. Po\u0142\u0105czony z silnikiem za pomoc\u0105 paska rozrusznik b\u0119dzie zintegrowany z alternatorem. Do wyboru b\u0119d\u0105 jednostki o mocy 125 i 155 KM.", "Puma skrywaj\u0105ca pod mask\u0105 125-konny silnik b\u0119dzie zu\u017cywa\u0142a 5,4 l benzyny na 100 km i emitowa\u0142a 124 g dwutlenku w\u0119gla na kilometr. Wersja wyposa\u017cona w mocniejsz\u0105, 155-konn\u0105 jednostk\u0119, ma spala\u0107 5,6 l paliwa na 100 km i emitowa\u0107 127 g CO2 na kilometr.", "Nowy ford puma zosta\u0142 wyposa\u017cony w 12 ultrad\u017awi\u0119kowych czujnik\u00f3w, trzy radary i dwie kamery, w tym jedn\u0105 szerokok\u0105tn\u0105, kt\u00f3ra pozwoli rejestrowa\u0107 widok o k\u0105cie 180 stopni.", "Jazd\u0119 u\u0142atwi kilka system\u00f3w. Jeden z nich odpowiada za zmniejszanie nat\u0119\u017cenia reflektor\u00f3w podczas mijania aut jad\u0105cych.", "Kto szuka auta z segmentu A, czyli do miasta, powinien zatrzyma\u0107 si\u0119 chwil\u0119 przy nowym hyundai\u2019u i10.", "Zgodnie ze \u015bwiatowym trendem do konstruowania wi\u0119kszych aut, nadwozie i10 powi\u0119kszy\u0142o si\u0119 wzgl\u0119dem poprzednik\u00f3w.", "Do wyboru b\u0119d\u0105 trzy rodzaje silnik\u00f3w o mocy: 67, 84 i 99 KM w wersji i10 N-Line, kt\u00f3ry na europejskie drogi wyjedzie dopiero wiosn\u0105.", "Jak na niewielki samoch\u00f3d, hyundai i10 imponuje baga\u017cnikiem o pojemno\u015bci 252 litr\u00f3w. Wn\u0119trze jest w pe\u0142ni skomputeryzowane. Opr\u00f3cz system\u00f3w bezpiecze\u0144stwa \u2013 m.in. monitoruj\u0105cego zm\u0119czenie kierowcy, w kabinie znajduje si\u0119 10-calowy ekran systemu multimedialnego, kt\u00f3ry umo\u017cliwia nawigacj\u0119 i informuje w czasie rzeczywistym o korkach i utrudnieniach.", "W\u015br\u00f3d nowo\u015bci nie mog\u0142o zabrakn\u0105\u0107 aut koncepcyjnych. Jednym z prototyp\u00f3w jest elektryczny hyundai 45 ev.", "Auto wzorowane jest na modelu pony coupe z 1974 r. Agresywne linie ustawione pod k\u0105tem tytu\u0142owych 45 stopni, sprawiaj\u0105, \u017ce nadwozie ma kszta\u0142t rombu.", "Istotn\u0105 zmian\u0105 jest brak lusterek zast\u0105pionych, podobnie jak w przypadku hondy e kamerami. Inn\u0105 z nowinek technicznych jest mo\u017cliwo\u015b\u0107 obr\u00f3cenia przednich foteli o 180 stopni podczas postoju. Zamiast tradycyjnych pokr\u0119te\u0142, desk\u0119 rozdzielcz\u0105 zast\u0119puje dotykowy ekran.", "Czy tradycyjne nerki zast\u0119puj\u0105ce w autach produkowanych przez BMW tradycyjny grill mog\u0105 by\u0107 jeszcze wi\u0119ksze? Najwidoczniej tak, co pokazuje koncepcyjny model bmw concept 4.", "Spore wloty prototyp bmw ma tak\u017ce z ty\u0142u. To m.in. du\u017cych rozmiar\u00f3w dyfuzor i podw\u00f3jna rura wydechowa.", "Jak wyposa\u017cone zosta\u0142o wn\u0119trze auta? Na razie nie wiadomo, poniewa\u017c podczas frankfurckiego salonu BMW zaprezentowa\u0142o sw\u00f3j prototypowy model jedynie z zewn\u0105trz.", "Samoch\u00f3d rodem z przysz\u0142o\u015bci we Frankfurcie zaprezentowa\u0142 r\u00f3wnie\u017c Mercedes. To prototyp vision eqs.", "W elektrycznej limuzynie zastosowano reflektory Digital Light z soczewkami holograficznymi, kt\u00f3re umo\u017cliwiaj\u0105 zastosowanie nieograniczonej liczby wariant\u00f3w o\u015bwietlenia. Nowo\u015bci\u0105 jest tak\u017ce \u015bwiec\u0105ce logo marki, a w\u0142a\u015bciwie ponad 200 gwiazd umieszczonych z ty\u0142u auta, kt\u00f3re \u015bwiec\u0105. Z kolei na przedniej os\u0142onie znalaz\u0142o si\u0119 blisko tysi\u0105c diod LED.", "Futurystycznie jest tak\u017ce w \u015brodku. Panoramiczna szyba, prostok\u0105tna kierownica przypominaj\u0105ca stosowane w bolidach F1 i du\u017ca konsola na \u015brodku. Dotykowe panele s\u0142u\u017c\u0105ce do obs\u0142ugi auta zamontowane zosta\u0142y tak\u017ce w drzwiach. Wewn\u0105trz nie znajdziemy ani jednego pokr\u0119t\u0142a.", "Do wyko\u0144czenia u\u017cyto wielu ekologicznych materia\u0142\u00f3w, m.in. przetworzonego plastiku.", "Mercedes vision eqs zosta\u0142 wyposa\u017cony w dwa silniki elektryczne. Do \u201esetki\u201d przyspiesza w ok. 4,5 sek. Imponuj\u0105cy jest tak\u017ce zasi\u0119g. Jak obiecuje producent, auto na jednym \u0142adowaniu jest w stanie przejecha\u0107 nawet 700 km, a do\u0142adowanie baterii do 80 proc. zajmuje poni\u017cej 20 minut."]}
{"url": "https://www.bankier.pl/moto/toyota-testuje-priusa-na-slonce-5040/", "title": ["Toyota testuje priusa na \u201es\u0142o\u0144ce\u201d"], "lead": ["Toyota chce uniezale\u017cni\u0107 swoje elektryczne samochody od pr\u0105du z gniazdka, zasilaj\u0105c je energi\u0105 s\u0142oneczn\u0105. Panele fotowoltaiczne zamontowano na pionierze \u201eelektryk\u00f3w\u201d \u2013 modelu prius \u2013 donosi Reuters."], "text": ["Toyota chce uniezale\u017cni\u0107 swoje elektryczne samochody od pr\u0105du z gniazdka, zasilaj\u0105c je energi\u0105 s\u0142oneczn\u0105. Panele fotowoltaiczne zamontowano na pionierze \u201eelektryk\u00f3w\u201d \u2013 modelu prius \u2013 donosi Reuters.", "Panele o grubo\u015bci zaledwie 0,03 milimetra stosowane do tej pory przy konstrukcji satelit\u00f3w umieszczono na dachu, masce, tylnej szybie i spojlerze. Niewielka grubo\u015b\u0107 pozwala wygina\u0107 je i w ten spos\u00f3b dopasowywa\u0107 do kszta\u0142tu karoserii. Baterie wa\u017c\u0105ce ok. 80 kg umieszczono z kolei w baga\u017cniku.", "Auto z panelami fotowoltaicznymi w s\u0142oneczny dzie\u0144 by\u0142o w stanie przejecha\u0107 56 km, czyli tyle, ile powinno wystarczy\u0107 do jazdy po mie\u015bcie.", "Magazynowana przez panele energia trafia bezpo\u015brednio do akumulatora, wi\u0119c tak skonstruowane auto mog\u0142oby by\u0107 \u0142adowane nie tylko podczas jazdy, ale tak\u017ce postoju. W tej chwili by\u0142by to jednak samoch\u00f3d do u\u017cytku wy\u0142\u0105cznie podczas idealnej pogody. Wydajno\u015b\u0107 paneli drastycznie spada, gdy jest pochmurno, a nawet za gor\u0105co.", "Jak zauwa\u017ca, cytowany przez Reutersa, Satoshi Shizuka, g\u0142\u00f3wny in\u017cynier Toyoty, przed konstruktorami stoj\u0105 teraz dwa zadania \u2013 zwi\u0119kszenie wydajno\u015bci paneli oraz zmniejszenie rozmiar\u00f3w i wagi baterii, tak aby nie wype\u0142nia\u0142y niemal ca\u0142ego baga\u017cnika."]}
{"url": "https://www.bankier.pl/moto/16-sierpnia-parkowanie-w-warszawskiej-sppn-bedzie-platne-4766/", "title": ["16 sierpnia parkowanie w warszawskiej SPPN b\u0119dzie p\u0142atne"], "lead": [], "text": ["Za parkowanie auta w SPPN 16 sierpnia, mimo trwania d\u0142ugiego weekendu, b\u0119dzie trzeba zap\u0142aci\u0107. Wcze\u015bniej opr\u00f3cz dni wymienionych w uchwale dotycz\u0105cej op\u0142at za parkowanie, bezp\u0142atnie mo\u017cna by\u0142o zostawi\u0107 auto w strefie p\u0142atnego parkowania r\u00f3wnie\u017c w dni, kiedy komunikacja miejska kursowa\u0142a jak w \u015bwi\u0119ta.", "W 2017 r. przyj\u0119li uchwa\u0142\u0119 sztywno wprowadzaj\u0105c\u0105 dni, w kt\u00f3rych nie trzeba p\u0142aci\u0107 za zostawienie auta w SPPN. \u201eUstala si\u0119 stawki op\u0142aty za post\u00f3j pojazd\u00f3w samochodowych w SPPN w dni robocze od poniedzia\u0142ku do pi\u0105tku z wy\u0142\u0105czeniem dni: 2 maja, 24 i 31 grudnia\u201d \u2013 czytamy w uchwale. Oznacza to, \u017ce poza tymi trzema dniami, nale\u017cy zap\u0142aci\u0107 za parkowanie podczas tzw. d\u0142ugich weekend\u00f3w.", "W Warszawie pierwsza godzina parkowania w SPPN kosztuje 3 z\u0142, druga 3,60 z\u0142, trzecia 4,20 z\u0142, czwarta i kolejne \u2013 3 z\u0142. Op\u0142ata minimalna wynosi 50 gr i obejmuje 10 minut postoju.", "SPPN w Warszawie obejmuje \u015bcis\u0142e centrum miasta, cz\u0119\u015b\u0107 Woli, Mokotowa i Pragi-P\u00f3\u0142noc.", "plp/ mark/"]}
{"url": "https://www.bankier.pl/moto/wzrosla-liczba-sprzedanych-aut-klasy-premium-4770/", "title": ["Wzros\u0142a liczba sprzedanych aut klasy premium"], "lead": ["Polacy ch\u0119tniej si\u0119gali w ostatnim czasie po auta z p\u00f3\u0142ki premium. Liczba rejestracji samochod\u00f3w tej klasy na koniec lipca 2019 roku by\u0142a wi\u0119ksza ni\u017c przed rokiem \u2013 wynika danych przygotowanych przez Instytut Bada\u0144 Rynku Motoryzacyjnego SAMAR."], "text": ["Polacy ch\u0119tniej si\u0119gali w ostatnim czasie po auta z p\u00f3\u0142ki premium. Liczba rejestracji samochod\u00f3w tej klasy na koniec lipca 2019 roku by\u0142a wi\u0119ksza ni\u017c przed rokiem \u2013 wynika danych przygotowanych przez Instytut Bada\u0144 Rynku Motoryzacyjnego SAMAR.", "W lipcu liczba zarejestrowanych samochod\u00f3w klasy premium wynios\u0142a 6 523 i by\u0142a wy\u017csza o 13,58 proc. w por\u00f3wnaniu z poprzednim miesi\u0105cem oraz o 12,89 proc. wy\u017csza ni\u017c w analogicznym okresie rok temu. Jak czytamy w opracowaniu SAMAR, og\u00f3lnie rynek nowych samochod\u00f3w osobowych w lipcu by\u0142 wi\u0119kszy w por\u00f3wnaniu do czerwca o 8,91 proc., a do lipca ubieg\u0142ego roku o 6,0 proc.", "Od pocz\u0105tku roku Polacy zarejestrowali 44 246 aut klasy premium, podczas gdy og\u00f3\u0142em zarejestrowano w tym czasie 327 395 sztuk.", "Na pierwszym miejscu znalaz\u0142o si\u0119 BMW \u2013 zarejestrowano 11 606 samochod\u00f3w marki i by\u0142y to przede wszystkim bmw serii 3 oraz X3. Na drugim miejscu znalaz\u0142 si\u0119 Mercedes, kt\u00f3rego modeli zarejestrowano 10 757 (wzrost o 10,5 proc. w por\u00f3wnaniu z lipcem 2018 r.). W\u015br\u00f3d nich najpopularniejszymi okaza\u0142y si\u0119: klasa A oraz marcedes glc coupe. Trzecie miejsce obj\u0105\u0142 Audi (kupiono 7 630 samochod\u00f3w, czyli o 17,62 proc. mniej ni\u017c przed rokiem). Najlepsz\u0105 sprzeda\u017c\u0105 odznacza\u0142y si\u0119 modele Q5 oraz A6. Czwarte miejsce zaj\u0105\u0142 Volvo (zarejestrowano 6896 aut, o 1,67 proc. mniej w por\u00f3wnaniu do lipca ubieg\u0142ego roku), najcz\u0119\u015bciej wybierano volvo XC60 oraz XC90.", "Jak wynika z danych SAMAR, lipiec by\u0142 wyj\u0105tkowo dobry, poniewa\u017c od kilku miesi\u0119cy liczba rejestracji aut klasy premium mala\u0142a \u2013 nie wiadomo jednak, ile potrwa dobra passa."]}
{"url": "https://www.bankier.pl/moto/problem-z-hamulcem-recznym-we-fiatach-oplach-i-renaultach-4778/", "title": ["Problem z hamulcem r\u0119cznym we fiatach, oplach i renaultach"], "lead": ["Fiat talento, opel vivaro i renault traffic \u2013 posiadacze tych samochod\u00f3w dostawczych wyprodukowanych we francuskiej fabryce w Sandouville mog\u0105 mie\u0107 problemy z hamulcem r\u0119cznym. Akcja serwisowa obejmie ponad 1600 egzemplarzy tych modeli."], "text": ["Fiat talento, opel vivaro i renault traffic \u2013 posiadacze tych samochod\u00f3w dostawczych wyprodukowanych we francuskiej fabryce w Sandouville mog\u0105 mie\u0107 problemy z hamulcem r\u0119cznym. Akcja serwisowa obejmie ponad 1600 egzemplarzy tych modeli.", "Tegoroczne wakacje obfituj\u0105 w akcje serwisowe. ", ", p\u00f3\u017aniej ", ", na polskim rynku te\u017c nie oby\u0142o si\u0119 bez przeszk\u00f3d", "Teraz przyszed\u0142 czas na Fiata, Opla i Renaulta. Fiat talento, opel vivaro i renault traffic mog\u0105 mie\u0107 problem z hamulcem r\u0119cznym. Francuski producent informuje o ryzyku odkszta\u0142cenia \u0142\u0105cznika linek hamulca, co mo\u017ce skutkowa\u0107 stoczeniem si\u0119 auta mimo zaci\u0105gni\u0119tego r\u0119cznego. Wymianie podlegaj\u0105 linki, \u0142\u0105cznik i regulator luzu.", "Akcja dotyczy samochod\u00f3w z rocznika modelowego 2018-2019. Do naprawy kwalifikuj\u0105 si\u0119 1126 ople, 605 renaulty i 23 fiaty.", "DU"]}
{"url": "https://www.bankier.pl/moto/surowe-kary-maja-zmusic-do-szybszej-rejestracji-auta-4787/", "title": ["Surowe kary maj\u0105 zmusi\u0107 do szybszej rejestracji auta"], "lead": [], "text": ["\u201eMinister \u015brodowiska przygotowa\u0142 dla kierowc\u00f3w niespodziank\u0119. I to ju\u017c od 1 stycznia 2020 r. B\u0119d\u0105 mieli 30 dni na z\u0142o\u017cenie wniosku o rejestracj\u0119 lub wyrejestrowanie samochodu. Je\u015bli terminu nie dotrzymaj\u0105, spotka ich kara\u201d \u2013 informuje gazeta.", "Jak pisze dziennik, to wiadomo\u015b\u0107 wa\u017cna dla wielu polskich w\u0142a\u015bcicieli aut. Ka\u017cdego bowiem roku wydzia\u0142y komunikacji rejestruj\u0105 oko\u0142o 500 tys. samochod\u00f3w. Po\u0142owa to pojazdy sprowadzone z zagranicy.", "\u201ePow\u00f3d zmiany to poprawa warunk\u00f3w legalnego obrotu pojazdami i aktualno\u015b\u0107 danych gromadzonych w centralnej ewidencji pojazd\u00f3w. Chodzi o to, by z CEPiK znikn\u0119\u0142y tzw. martwe pojazdy. Takich jest dzi\u015b ok. 5 mln (na 24 mln zarejestrowane)\u201d \u2013 czytamy w gazecie.", "Jak zapisano w nowelizacji prawa o ruchu drogowym, 30-dniowy termin b\u0119dzie liczony od konkretnej daty \u2013 albo od zakupu nowego auta w Polsce, albo od zakupu auta zarejestrowanego u nas z rynku wt\u00f3rnego, albo dopuszczenia przez naczelnika urz\u0119du celno-skarbowego do obrotu pojazdu sprowadzonego spoza UE, albo sprowadzenia auta do Polski z pa\u0144stwa unijnego.", "W razie wyrejestrowania auta w\u0142a\u015bciciel b\u0119dzie mia\u0142 na to r\u00f3wnie\u017c 30 dni. Chodzi o sytuacje, gdy pojazd trafi na z\u0142om, zostanie skradziony lub w\u0142a\u015bciciel sprzeda go za granic\u0119.", "\u201eZa niedope\u0142nienie formalno\u015bci w terminie kierowcy ma grozi\u0107 kara do 1 tys. z\u0142 w zale\u017cno\u015bci, o jakie zaniedbanie i pojazd chodzi\u201d \u2013 podaje \u201eRz\u201d.(PAP)", "mgost/ wus/"]}
{"url": "https://www.bankier.pl/moto/volkswagen-zmienia-logo-4790/", "title": ["Volkswagen zmienia logo"], "lead": ["Nowe logo Volkswagena zostanie oficjalnie zaprezentowane podczas wrze\u015bniowego salonu samochodowego we Frankfurcie nad Menem \u2013 donosi serwis ", "Motor1.com."], "text": ["Nowe logo Volkswagena zostanie oficjalnie zaprezentowane podczas wrze\u015bniowego salonu samochodowego we Frankfurcie nad Menem \u2013 donosi serwis ", "Zmian\u0105, kt\u00f3ra rzuca si\u0119 w oczy, jest rezygnacja z u\u017cywanego w logotypach marki od 1967 r. niebieskiego koloru. Nowe logo b\u0119dzie czarno-bia\u0142e i dwuwymiarowe. Straci tak\u017ce efekt pod\u015bwietlenia. Niezmiennie g\u0142\u00f3wnym elementem emblematu b\u0119d\u0105 litery VW.", "Mniejsze zmiany dotkn\u0105 znaki marki pojawiaj\u0105ce si\u0119 na samochodach. Tak jak dotychczas stosowane b\u0119d\u0105 srebrne litery VW, jedynie o nieco zmienionym kroju.", "Pierwszym modelem, na kt\u00f3rym zostanie zastosowane nowe logo, b\u0119dzie \u00f3sma generacja golfa. Nowe logotypy pojawi\u0105 si\u0119 tak\u017ce w ponad 10 tys. salon\u00f3w i serwis\u00f3w koncernu \u2013 w pierwszej kolejno\u015bci w Europie. Jeszcze w tym roku nowe logo zago\u015bci na rynku chi\u0144skim, a w przysz\u0142ym roku zmiany dotkn\u0105 obie Ameryki.", "Volkswagen", "Nowe logo b\u0119dzie ju\u017c dziesi\u0105tym w dziejach koncernu z Wolfsburga. Ostatnie wesz\u0142o do u\u017cytku w 2000 r."]}
{"url": "https://www.bankier.pl/moto/putinowska-marka-aut-aurus-juz-w-sprzedazy-4803/", "title": ["\u201ePutinowska\u201d marka aut aurus ju\u017c w sprzeda\u017cy"], "lead": ["Rosyjski producent limuzyn Aurus otworzy\u0142 pierwszy salon sprzeda\u017cy. Auta, kt\u00f3rymi do tej pory je\u017adzi\u0142 jedynie W\u0142adimir Putin ze swoj\u0105 \u015bwit\u0105, mo\u017cna kupi\u0107 w Moskwie \u2013 ", "donosi Reuters."], "text": ["Rosyjski producent limuzyn Aurus otworzy\u0142 pierwszy salon sprzeda\u017cy. Auta, kt\u00f3rymi do tej pory je\u017adzi\u0142 jedynie W\u0142adimir Putin ze swoj\u0105 \u015bwit\u0105, mo\u017cna kupi\u0107 w Moskwie \u2013 ", "Marka Aurus powsta\u0142a w Rosji w 2013 r. Pomys\u0142odawc\u0105 jej powo\u0142ania w miejsce zlikwidowanej fabryki Zi\u0141 by\u0142 prezydent Rosji W\u0142adimir Putin. Firma z za\u0142o\u017cenia ma produkowa\u0107 luksusowe limuzyny nawi\u0105zuj\u0105ce do u\u017cywanych przez radzieckich dygnitarzy Zi\u0141-\u00f3w.", "Do tej pory \u015bwiat\u0142o dziennie ujrza\u0142 model senat \u2013 zar\u00f3wno w wersji zamkni\u0119tej, jak i otwartej. Obecnie trwaj\u0105 testy minivana arsenal. Konstruktorzy rozpocz\u0119li tak\u017ce prace nad SUV-em komendant.", "Jak dot\u0105d z aut korzystali jedynie przedstawiciele najwy\u017cszych rosyjskich w\u0142adz. Modelem senat na inauguracj\u0119 obecnej kadencji na Kreml w pa\u017adzierniku ubieg\u0142ego roku przyjecha\u0142 W\u0142adimir Putin. Teraz, dzi\u0119ki pierwszemu moskiewskiemu salonowi, po pojazdy b\u0119d\u0105 mogli si\u0119gn\u0105\u0107 zwykli Rosjanie, cho\u0107 to okre\u015blenie nieco na wyrost. Aby kupi\u0107 model senat, trzeba mie\u0107 od\u0142o\u017cone na koncie przynajmniej 18 mln rubli, czyli nieco ponad milion z\u0142otych.", "To mimo wszystko i tak mniej ni\u017c za produkowane przez siebie limuzyny oczekuje konkurencja, z kt\u00f3r\u0105 zamierza walczy\u0107 Aurus, a wi\u0119c Rolls-Royce i Bentley oraz por\u00f3wnywalnie z jednym z ta\u0144szych modeli mercedes-maybach.", "Firma w kolejnych dw\u00f3ch latach planuje otwarcie salonu w Chinach, a nast\u0119pnie podb\u00f3j rynk\u00f3w w Europie, Azji i Afryce P\u00f3\u0142nocnej."]}
{"url": "https://www.bankier.pl/moto/zmiany-w-doplatach-do-elektrykow-mniej-pieniedzy-wieksze-wymogi-4820/", "title": ["Zmiany w dop\u0142atach do \u201eelektryk\u00f3w\u201d. Mniej pieni\u0119dzy, wi\u0119ksze wymogi"], "lead": ["Mniejsze w por\u00f3wnaniu z lipcowymi obietnicami b\u0119d\u0105 dop\u0142aty do zakupu nowych elektrycznych. Wysoko\u015b\u0107 dotacji b\u0119dzie te\u017c uzale\u017cniona nie tylko do rodzaju paliwa, ale i kategorii pojazdu \u2013 informuje ", "Instytut Bada\u0144 Rynku Motoryzacyjnego Samar."], "text": ["Mniejsze w por\u00f3wnaniu z lipcowymi obietnicami b\u0119d\u0105 dop\u0142aty do zakupu nowych elektrycznych. Wysoko\u015b\u0107 dotacji b\u0119dzie te\u017c uzale\u017cniona nie tylko do rodzaju paliwa, ale i kategorii pojazdu \u2013 informuje ", "36 tys. z\u0142otych, zamiast og\u0142oszonych w lipcu 37,5 tys. z\u0142 b\u0119d\u0105 mog\u0142y otrzyma\u0107 z Funduszu Niskoemisyjnego Transportu przedsi\u0119biorcy i samorz\u0105dy kupuj\u0105ce nowe osobowe samochody elektryczne \u2013 wynika z najnowszego rozporz\u0105dzenia ministerstwa energii. Do auta nap\u0119dzanego gazem ziemnym b\u0119dzie mo\u017cna otrzyma\u0107 maksymalnie 20 tys. z\u0142, a wodorem \u2013 100 tys. z\u0142.", "Aby m\u00f3c skorzysta\u0107 z 30 proc. dotacji, osob\u00f3wki elektryczne i te nap\u0119dzane gazem nie b\u0119d\u0105 mog\u0142y by\u0107 jednak dro\u017csze ni\u017c 125 tys. z\u0142. Ponadto dotowane samochody b\u0119d\u0105 musia\u0142y by\u0107 zarejestrowane w Polsce i nie b\u0119d\u0105 mog\u0142y by\u0107 sprzedawane w ci\u0105gu roku od dnia zakupu. Zabroniony b\u0119dzie tak\u017ce ich leasing.", "Nowe przepisy zosta\u0142y wzbogacone tak\u017ce o kryterium kategorii samochodu, od kt\u00f3rej b\u0119dzie zale\u017ca\u0142a wysoko\u015b\u0107 dotacji.", "Na zakup bus\u00f3w o masie do 5 t i s\u0142u\u017c\u0105cych do przewozu maksymalnie dziewi\u0119ciu os\u00f3b oraz mniejszych aut dostawczych do 3,5 t FTN do\u0142o\u017cy odpowiednio 70 tys. z\u0142 i 30 tys. z\u0142.", "W przypadku wi\u0119kszych samochod\u00f3w dostawczych o masie od 3,5 do 12 ton zasilanych pr\u0105dem elektrycznym lub gazem ziemnym maksymalna dop\u0142ata b\u0119dzie mog\u0142a wynie\u015b\u0107 odpowiednio 150 tys. z\u0142 i 35 tys. z\u0142. FTN najwi\u0119cej \u2013 200 tys. z\u0142 \u2013 dorzuci do zakupu nowych elektrycznych ci\u0119\u017car\u00f3wek. Co istotne, w tej kategorii nie b\u0119dzie limit\u00f3w cenowych."]}
{"url": "https://www.bankier.pl/moto/tesla-juz-do-kupienia-w-polsce-cena-warunki-4826/", "title": ["Tesla ju\u017c do kupienia w Polsce \u2013 cena, warunki"], "lead": ["Polacy mog\u0105 ju\u017c zamawia\u0107 elektryczne samochody ameryka\u0144skiej marki Tesla. Ceny najta\u0144szego modelu zaczynaj\u0105 si\u0119 od 216 tys. z\u0142, a to oznacza, \u017ce kupuj\u0105cy tesl\u0119 nie za\u0142api\u0105 si\u0119 na rz\u0105dowe dotacje do aut elektrycznych."], "text": []}
{"url": "https://www.bankier.pl/moto/pierwszy-polski-samochod-elektryczny-gotowy-4834/", "title": ["Pierwszy polski samoch\u00f3d elektryczny gotowy"], "lead": [], "text": ["Elimen E-VN1 b\u0119dzie dost\u0119pny w trzech wariantach \u2013 pick-up, w pe\u0142ni zabudowany i z platform\u0105 przeznaczon\u0105 do indywidualnej zabudowy. Maksymalnie b\u0119dzie mo\u017cna na niego za\u0142adowa\u0107 800 kg.", "Auto b\u0119dzie w stanie osi\u0105gn\u0105\u0107 pr\u0119dko\u015b\u0107 60 km/h, a na jednym \u0142adowaniu przejedzie ok. 300 km. Jak podkre\u015blaj\u0105 producenci, w parze z du\u017cym zasi\u0119giem b\u0119dzie sz\u0142o niskie zu\u017cycie energii, a to za spraw\u0105 niskiej wagi uzyskanej dzi\u0119ki u\u017cyciu materia\u0142\u00f3w kompozytowych. Szacunkowy koszt przejechania 100 km ma wynie\u015b\u0107 jedynie 7 z\u0142.", "Do dyspozycji kierowcy b\u0119d\u0105 dwie \u0142adowarki. Przystosowana do d\u0142u\u017cszych tras \u0142adowarka pok\u0142adowa i szybsza \u0142adowarka zewn\u0119trzna.", "Pierwszy polski \u201eelektryk\u201d przeznaczony b\u0119dzie przede wszystkim dla firm dzia\u0142aj\u0105cych w bran\u017cy transportowej i logistyce. Jak reklamuj\u0105 go tw\u00f3rcy, auto sprawdzi si\u0119 w transporcie towar\u00f3w na niewielkich odleg\u0142o\u015bciach \u2013 m.in. jako samoch\u00f3d kurierski.", "Elimen E-VN1 na polski rynek trafi jeszcze jesieni\u0105. Projektanci pracuj\u0105 ju\u017c jednak nad jego nast\u0119pc\u0105. Ma nim by\u0107 auto z zamontowanymi panelami fotowoltaicznymi, dzi\u0119ki czemu b\u0119dzie w pe\u0142ni uniezale\u017cnione od zewn\u0119trznego zasilania.", "Cho\u0107 pierwszymi pojazdami elektrycznymi konstruowanymi w Polsce by\u0142y melexy, kt\u00f3re mog\u0105 rozwin\u0105\u0107 nawet 58 km/h, w my\u015bl polskich przepis\u00f3w s\u0105 one uznawane za pojazdy wolnobie\u017cne. W zwi\u0105zku z tym na drogach publicznych mog\u0105 porusza\u0107 si\u0119 z maksymaln\u0105 pr\u0119dko\u015bci\u0105 25 km/h. Aut Elimen elektrycznych E-VN1 takie obostrzenia nie b\u0119d\u0105 dotyczy\u0142y."]}
{"url": "https://www.bankier.pl/moto/kia-rezygnuje-z-popularnego-modelu-beda-rabaty-4850/", "title": ["Kia rezygnuje z popularnego modelu. B\u0119d\u0105 rabaty"], "lead": ["Za kilka miesi\u0119cy jeden z popularniejszych modeli kii \u2013 optima \u2013 zniknie z europejskiego rynku. Cho\u0107 nie mo\u017cna ju\u017c sk\u0142ada\u0107 indywidualnych zam\u00f3wie\u0144 na w\u0142asnor\u0119cznie skonfigurowane modele, chc\u0105cy pozby\u0107 si\u0119 wszystkich sprowadzonych modeli dealerzy mog\u0105 przygotowa\u0107 obni\u017cki cen."], "text": ["Za kilka miesi\u0119cy jeden z popularniejszych modeli kii \u2013 optima \u2013 zniknie z europejskiego rynku. Cho\u0107 nie mo\u017cna ju\u017c sk\u0142ada\u0107 indywidualnych zam\u00f3wie\u0144 na w\u0142asnor\u0119cznie skonfigurowane modele, chc\u0105cy pozby\u0107 si\u0119 wszystkich sprowadzonych modeli dealerzy mog\u0105 przygotowa\u0107 obni\u017cki cen.", "Czas na sk\u0142adanie zam\u00f3wie\u0144 na indywidualnie skonfigurowane modele up\u0142yn\u0105\u0142 27 sierpnia. Dealerzy postanowili zrobi\u0107 jednak zapasy.", "\u2013 Teoretycznie salony i centrala chc\u0105 zam\u00f3wi\u0107 tyle egzemplarzy, by starczy\u0142o ich do ko\u0144ca pierwszego kwarta\u0142u 2020 r., co wskazywa\u0107 by mog\u0142o, \u017ce \u201eresztki\u201d zostan\u0105 nawet obj\u0119te akcj\u0105 wyprzeda\u017cy rocznika. Ci, kt\u00f3rzy postanowi\u0105 wstrzyma\u0107 si\u0119 z zakupem do ostatniej chwili, maj\u0105 szans\u0119 zyska\u0107 kilka tysi\u0119cy z\u0142otych, ale te\u017c ryzykuj\u0105, \u017ce nie wsi\u0105d\u0105 w tak\u0105 wersj\u0119, jaka im si\u0119 wymarzy\u0142a \u2013 czytamy na stronie jednego z dealer\u00f3w \u2013 ", "Do wyboru pozostaj\u0105 dwa warianty kii optima \u2013 benzynowy wyposa\u017cony w 180-konny silnik 1.6 T-GDi i 136-konny diesel.", "Zar\u00f3wno optima z nap\u0119dem benzynowym jak i wysokopr\u0119\u017cnym oferowana b\u0119dzie w trzech wersjach wyposa\u017cenia: M, L i GT Line. Najta\u0144sza \u2013 M wyposa\u017cona w nawigacj\u0119, kamer\u0119 cofania, automatyczn\u0105 klimatyzacj\u0119, tempomat, czujnik deszczu i alarm to koszt ok. 100 tys. z\u0142. Za najdro\u017csz\u0105 wersj\u0119 GT Line trzeba wyda\u0107 ok. 140 tys. z\u0142. W zamian za to otrzymamy sk\u00f3rzan\u0105 tapicerk\u0119, wentylowane fotele czy system monitoruj\u0105cy martwe pole w lusterkach.", "In\u017cynierowie pracuj\u0105 ju\u017c nad nast\u0119pc\u0105 optimy, kt\u00f3ry na pewno trafi na rynek azjatycki i ameryka\u0144ski. Na to, \u017ce auto b\u0119dzie dost\u0119pne w Europie, szanse s\u0105 niewielkie. Obecny model znika z rynku najprawdopodobniej przez koszty transportu z Korei Po\u0142udniowej, gdzie jest produkowany oraz konieczno\u015b\u0107 dostosowania auta do wprowadzonych przez Uni\u0119 Europejsk\u0105 bardziej restrykcyjnych norm emisji spalin."]}
{"url": "https://www.bankier.pl/moto/byly-szef-audi-z-zarzutami-prokuratorskimi-4660/", "title": ["By\u0142y szef Audi z zarzutami prokuratorskimi"], "lead": ["Prokuratura w Monachium poinformowa\u0142a w \u015brod\u0119, \u017ce postawi\u0142a zarzuty by\u0142emu szefowi Audi Rupertowi Stadlerowi za jego udzia\u0142 w aferze zwi\u0105zanej z silnikami Diesla. Opr\u00f3cz niego oskar\u017cone s\u0105 jeszcze trzy osoby."], "text": ["Prokuratorzy zarzucaj\u0105 Stadlerowi, \u017ce co najmniej od ko\u0144ca wrze\u015bnia 2015 roku wiedzia\u0142 o montowaniu w samochodach marki Audi, Volkswagen i Porsche silnik\u00f3w, wyposa\u017conych w oprogramowanie wypaczaj\u0105ce wyniki kontroli emisji spalin. Uruchamia\u0142o si\u0119 ono podczas test\u00f3w i powodowa\u0142o przek\u0142amywanie wynik\u00f3w. Podczas regularnej jazdy poziom emisji by\u0142 jednak wyra\u017anie wy\u017cszy. Mimo posiadanych informacji by\u0142y szef firmy, kt\u00f3ra jest cz\u0119\u015bci\u0105 koncernu Volkswagen, nie interweniowa\u0142 w tej sprawie.", "Jak czytamy w o\u015bwiadczeniu prokuratury zamieszczonym w \u015brod\u0119 na stronie internetowej, do nie\u015bwiadomych u\u017cytkownik\u00f3w trafi\u0142o ponad 250 tys. pojazd\u00f3w marki Audi, 112 tys. porsche i 71,5 tys. volkswagen\u00f3w z fa\u0142szuj\u0105cym oprogramowaniem. Pojazdy trafi\u0142y g\u0142\u00f3wnie na rynek europejski i ameryka\u0144ski.", "Pozosta\u0142ym trzem oskar\u017conym zarzuca si\u0119 zaprojektowanie rozwi\u0105zania s\u0142u\u017c\u0105cego do oszukiwania przyrz\u0105d\u00f3w kontrolnych.", "Oszustwo zosta\u0142o wykryte w USA w 2015 roku. Od tamtej pory VW zap\u0142aci\u0142 ponad 30 mld euro kar.", "W wydanym w \u015brod\u0119 o\u015bwiadczeniu Audi przypomina, \u017ce Stadler pracowa\u0142 w firmie od 1990 do 2018 roku i przez prawie 12 lat by\u0142 prezesem zarz\u0105du przedsi\u0119biorstwa.", "\u201eW czasie, kiedy pe\u0142ni\u0142 t\u0119 funkcj\u0119, Audi sta\u0142o si\u0119 firm\u0105 odnosz\u0105c\u0105 sukcesy na rynku mi\u0119dzynarodowym. Zasada domniemania niewinno\u015bci obowi\u0105zuje wobec wszystkich oskar\u017conych do czasu wyja\u015bnienia zarzut\u00f3w\u201d \u2013 czytamy w dokumencie.", "\u201eJednocze\u015bnie w interesie pracownik\u00f3w, udzia\u0142owc\u00f3w i ca\u0142ej firmy jest pe\u0142ne prawne wyja\u015bnienie kwestii, kt\u00f3re doprowadzi\u0142y do kryzysu dieslowego. Zgodnie z zasadami praworz\u0105dno\u015bci to s\u0105d wydaje opinie na temat zarzut\u00f3w formu\u0142owanych przez prokuratur\u0119. Komentowanie ich przez Audi by\u0142oby niew\u0142a\u015bciwe\u201d \u2013 pisze przedsi\u0119biorstwo, zapewniaj\u0105c, \u017ce wsp\u00f3\u0142pracuje z organami \u015bcigania.", "Konsekwencje afery dieslowej si\u0119gaj\u0105 znacznie dalej ni\u017c procesy i kary dla koncern\u00f3w motoryzacyjnych. Skandal po\u015brednio doprowadzi\u0142 te\u017c do licznych wyrok\u00f3w s\u0105dowych w RFN, pozwalaj\u0105cych w\u0142adzom lokalnym wprowadza\u0107 ograniczenia dla poruszania si\u0119 samochod\u00f3w z silnikiem Diesla na ich terenie.", "Z Berlina Artur Ciechanowicz"]}
{"url": "https://www.bankier.pl/moto/nowe-znaki-pomoga-uniknac-mandatow-4669/", "title": ["Nowe znaki pomog\u0105 unikn\u0105\u0107 mandat\u00f3w"], "lead": ["Nowe znaki drogowe b\u0119d\u0105 informowa\u0142y kierowc\u00f3w o odcinkowym pomiarze pr\u0119dko\u015bci i b\u0119d\u0105 czytelniejsze od dotychczasowych. Pierwsze z nich przy drogach b\u0119d\u0105 mog\u0142y pojawi\u0107 si\u0119 ju\u017c w po\u0142owie sierpnia."], "text": ["Nowe znaki drogowe b\u0119d\u0105 informowa\u0142y kierowc\u00f3w o odcinkowym pomiarze pr\u0119dko\u015bci i b\u0119d\u0105 czytelniejsze od dotychczasowych. Pierwsze z nich przy drogach b\u0119d\u0105 mog\u0142y pojawi\u0107 si\u0119 ju\u017c w po\u0142owie sierpnia.", "Znak D-51a \u201eautomatyczna kontrola \u015bredniej pr\u0119dko\u015bci\u201d wska\u017ce pocz\u0105tek odcinka, na kt\u00f3rym b\u0119dzie mierzona pr\u0119dko\u015b\u0107, a tak\u017ce obowi\u0105zuj\u0105ce na nim ograniczenie. Znak D-51b poinformuje z kolei o ko\u0144cu pomiaru.", "Do tej pory o odcinkowym pomiarze pr\u0119dko\u015bci informowa\u0142 znak D-51 \u201ekontrola pr\u0119dko\u015bci\u201d, stosowany tak\u017ce w przypadku zwyk\u0142ych fotoradar\u00f3w, wyposa\u017cony w dodatkow\u0105 niewielk\u0105 tabliczk\u0105 o obszarze, kt\u00f3ry obj\u0119ty jest pomiarem.", "Brak informacji o dozwolonej pr\u0119dko\u015bci na odcinku obj\u0119tym pomiarem powodowa\u0142, w opinii kierowc\u00f3w, nadmierne hamowanie, spowalnianie ruchu i zmniejszanie przepustowo\u015bci.", "Zgodnie z rozporz\u0105dzeniem Ministerstwa Infrastruktury nowe znaki w przypadku z\u0142ej widoczno\u015bci b\u0119d\u0105 mog\u0142y by\u0107 stawiane tak\u017ce przed pocz\u0105tkiem strefy obj\u0119tej odcinkowym pomiarem pr\u0119dko\u015bci. W\u00f3wczas b\u0119dzie do\u0142\u0105czana do nich tabliczka z informacji o odleg\u0142o\u015bci znaku do pocz\u0105tku pomiaru.", "Rozporz\u0105dzenie wejdzie w \u017cycie 13 sierpnia. W\u00f3wczas przy drogach b\u0119d\u0105 mog\u0142y pojawia\u0107 si\u0119 pierwsze znaki. Na postawienie wszystkich zarz\u0105dcy dr\u00f3g b\u0119d\u0105 mieli dwa lata.", "Odcinkowy pomiar pr\u0119dko\u015bci \u2013 lokalizacje", "\u0179r\u00f3d\u0142o: Bankier.pl na podstawie GDDKiA"]}
{"url": "https://www.bankier.pl/moto/w-lipcu-zarejestrowano-w-polsce-ponad-49-tys-aut-osobowych-4714/", "title": ["W lipcu zarejestrowano w Polsce ponad 49 tys. aut osobowych"], "lead": ["Ponad 49 tys. samochod\u00f3w osobowych zarejestrowano w Polsce w lipcu br., czyli o 6 proc. wi\u0119cej ni\u017c rok wcze\u015bniej oraz 8,9 proc. wi\u0119cej ni\u017c w czerwcu br. \u2013 poda\u0142 instytut Samar. Prawie 72 proc. to auta firmowe, a ponad 28 proc. zarejestrowali klienci indywidualni."], "text": ["W poniedzia\u0142ek Instytut Bada\u0144 Rynku Motoryzacyjnego Samar powo\u0142uj\u0105c si\u0119 na dane Centralnej Ewidencji Pojazd\u00f3w i Kierowc\u00f3w (CEPiK) poinformowa\u0142, \u017ce w lipcu br. zarejestrowano w Polsce 49 tys. 65 samochod\u00f3w osobowych, czyli o 6 proc. wi\u0119cej (o 2778 sztuk) ni\u017c rok wcze\u015bniej oraz o 8,9 proc. (o 4014) wi\u0119cej ni\u017c w czerwcu br. W tym roku zarejestrowano w naszym kraju ponad 327 tys. samochod\u00f3w osobowych, czyli o niespe\u0142na 2,5 proc. wi\u0119cej w stosunku do analogicznego okresu roku ubieg\u0142ego.", "W lipcu br. udzia\u0142 klient\u00f3w indywidualnych w ca\u0142kowitej liczbie rejestracji samochod\u00f3w osobowych wyni\u00f3s\u0142 blisko 28,06 proc., a udzia\u0142 firm wyni\u00f3s\u0142 71,94 proc. \u201eW liczbach bezwzgl\u0119dnych oznacza to, \u017ce klienci instytucjonalni kupili 35 298 aut\u201d \u2013 czytamy.", "Wed\u0142ug raportu, w lipcu najwi\u0119cej samochod\u00f3w zarejestrowa\u0142a Skoda (5732 sztuki), wyprzedzaj\u0105c lidera czerwcowego miesi\u0119cznego rankingu, Toyot\u0119 (5183) oraz Volkswagena (4850 aut).", "Instytut poda\u0142, \u017ce w tym roku klienci kupili i zarejestrowali 40 tys. 404 auta marki Skoda, czyli o 1,95 proc. mniej ni\u017c w analogicznym okresie poprzedniego roku. \u201eUdzia\u0142 Skody w rynku wyni\u00f3s\u0142 12,34 proc. Na pozycji wicelidera znalaz\u0142a si\u0119 Toyota, w przypadku kt\u00f3rej liczba zarejestrowanych aut wynios\u0142a 36 515 sztuk, o 7,74 proc. wi\u0119cej ni\u017c w 2018 roku. Udzia\u0142 marki wyni\u00f3s\u0142 11,15 proc.\u201d \u2013 podano.", "Na trzecim miejscu uplasowa\u0142 si\u0119 Volkswagen. W tym roku klienci niemieckiego producenta zarejestrowali 32 tys. 149 samochod\u00f3w, czyli o 5,39 proc. mniej ni\u017c przed rokiem. Udzia\u0142 marki w polskim rynku wyni\u00f3s\u0142 9,82 proc.", "Na czwartej pozycji \u2013 wed\u0142ug wylicze\u0144 \u2013 znalaz\u0142 si\u0119 Opel, w przypadku kt\u00f3rego liczba zarejestrowanych aut wynios\u0142a 21 tys. 427 sztuk, o 3,76 proc. mniej ni\u017c w 2018 roku. Udzia\u0142 marki w polskim rynku wyni\u00f3s\u0142 6,54 proc. Zwr\u00f3cono te\u017c uwag\u0119 na mark\u0119 Dacia, kt\u00f3ra by\u0142a na pi\u0105tej pozycji, notuj\u0105c ponad 41-proc. wzrost rejestracji w por\u00f3wnaniu do ub. roku. Udzia\u0142 tej marki w rynku wyni\u00f3s\u0142 6,26 proc.", "W raporcie czytamy, \u017ce najcz\u0119\u015bciej kupowanym modelem w 2019 roku by\u0142a Skoda Octavia \u2013 12 tys. 146 pojazd\u00f3w, chocia\u017c model ten zanotowa\u0142 spadek o 3,46 proc. rok do roku. Za ni\u0105 uplasowa\u0142a si\u0119 Skoda Fabia z wynikiem 10 tys. 759 sztuk, kt\u00f3ra zanotowa\u0142a spadek o 6,31 proc. Trzecia jest Toyota Corolla \u2013 9940 sztuk, wzrost o 99,48 proc.; nast\u0119pna jest Dacia Duster (9451 sztuk, wzrost o prawie 66 proc. rok do roku).", "Pierwsz\u0105 pi\u0105tk\u0119 zamyka Opel Astra z wynikiem 8294 auta w 2019 r., co oznacza spadek o prawie 17 proc. w por\u00f3wnaniu do analogicznego okresu 2018 roku.", "autor: Longina Grzeg\u00f3rska-Szpyt"]}
{"url": "https://www.bankier.pl/moto/parkowanie-w-miescie-coraz-drozsze-4697/", "title": ["Parkowanie w mie\u015bcie coraz dro\u017csze"], "lead": ["6 z\u0142 za godzin\u0119 \u2013 dwukrotnie wi\u0119cej ni\u017c dotychczas \u2013 b\u0119d\u0105 od grudnia p\u0142aci\u0107 kierowcy chc\u0105cy zostawi\u0107 auto w centrum Krakowa. Podwy\u017ck\u0119 we wrze\u015bniu wprowadzi tak\u017ce Gda\u0144sk. Trudniej ni\u017c z podnoszeniem op\u0142at za parkowanie idzie za to polskim miastom budowa parking\u00f3w Park&Ride. Tych w ca\u0142ym kraju jest mniej ni\u017c w samym Hamburgu."], "text": ["6 z\u0142 za godzin\u0119 \u2013 dwukrotnie wi\u0119cej ni\u017c dotychczas \u2013 b\u0119d\u0105 od grudnia p\u0142aci\u0107 kierowcy chc\u0105cy zostawi\u0107 auto w centrum Krakowa. Podwy\u017ck\u0119 we wrze\u015bniu wprowadzi tak\u017ce Gda\u0144sk. Trudniej ni\u017c z podnoszeniem op\u0142at za parkowanie idzie za to polskim miastom budowa parking\u00f3w Park&Ride. Tych w ca\u0142ym kraju jest mniej ni\u017c w samym Hamburgu.", "W Krakowie do 2030 r. ma powsta\u0107 10 tys. miejsc na parkingach Park&Ride. Do tej pory najwi\u0119cej takich miejsc zbudowa\u0142 Wroc\u0142aw. Ilo\u015b\u0107 lokalizacji nie idzie jednak w parze z pojemno\u015bci\u0105. Najwi\u0119cej miejsc oferuj\u0105 parkingi w Warszawie. Tylko jeden z nich, przy stacji metra M\u0142ociny, mo\u017ce pomie\u015bci\u0107 ponad 1000 aut \u2013 tyle co wszystkie parkingi w Gda\u0144sku i Poznaniu razem wzi\u0119te.", "Polskim systemom Park&Ride daleko wci\u0105\u017c do ich zachodnich pierwowzor\u00f3w. System, kt\u00f3ry pozwala zostawi\u0107 auto i przesi\u0105\u015b\u0107 si\u0119 w tramwaj lub autobus, dzia\u0142a w pi\u0119ciu spo\u015br\u00f3d o\u015bmiu najwi\u0119kszych polskich miastach. Do Warszawy, Krakowa, Wroc\u0142awia, Poznania i Gda\u0144ska do\u0142\u0105czy\u0142 niedawno Szczecin. Wszystkie parkingi mog\u0105 \u0142\u0105cznie pomie\u015bci\u0107 8602 aut. Tymczasem w samym tylko Hamburgu jest ich ponad 10 tysi\u0119cy.", "Za nieco ponad rok z parking\u00f3w Park&Ride b\u0119dzie mo\u017cna korzysta\u0107 tak\u017ce w Bydgoszczy. Konsekwentnie tego typu miejsc nie buduje za to \u0141\u00f3d\u017a, cho\u0107 i Pozna\u0144 nie rozpieszcza kierowc\u00f3w liczb\u0105 miejsc.", "Parkingi p\u0142atne i Park&Ride", "\u0179r\u00f3d\u0142o: Bankier.pl", "W warszawskiej strefie p\u0142atnego parkowania kierowcy maj\u0105 do dyspozycji w sumie blisko 30 tys. miejsc. 1135 z nich udost\u0119pnionych jest wy\u0142\u0105cznie osobom niepe\u0142nosprawnym.", "Op\u0142aty za post\u00f3j przy warszawskich ulicach nie s\u0105 jednak najdro\u017csze w Polsce. W ka\u017cdej ze stref pierwsza godzina kosztuje 3 z\u0142, druga 3,6 z\u0142, trzecia 4,2 z\u0142, a ka\u017cda kolejna 3 z\u0142.", "Warszawa przoduje, i to zdecydowanie, r\u00f3wnie\u017c pod wzgl\u0119dem liczby miejsc na parkingach Park&Ride. Na 16 placach dost\u0119pnych jest 4655 miejsc dla samochod\u00f3w i 728 stojaki na rowery. Najwi\u0119kszy, wielopoziomowy parking na 1010 miejsc znajduje si\u0119 przy stacji metra M\u0142ociny.", "Z parking\u00f3w P&R w Warszawie bezp\u0142atnie mog\u0105 skorzysta\u0107 jedynie posiadaj\u0105cy czasowe bilety na komunikacj\u0119 miejsk\u0105 i osoby uprawnione do bezp\u0142atnych przejazd\u00f3w. Jak informuje Tomasz Demia\u0144czuk z wydzia\u0142u prasowego warszawskiego magistratu, w innym przypadku za wjazd trzeba zap\u0142aci\u0107 100 z\u0142. Nie pomo\u017ce r\u00f3wnie\u017c bilet jednorazowy na tramwaj, autobus lub metro. Op\u0142ata zacznie by\u0107 naliczana po 20 minutach od wjazdu na parking.", "W kolejnych latach sie\u0107 parking\u00f3w P&R ma powi\u0119kszy\u0107 si\u0119 o 1652 miejsca. Najwi\u0119kszy nowy parking planowany jest przy stacji budowanej drugiej linii metra \u201eLazurowa\u201d. Pomie\u015bci 1000 aut. 300 samochod\u00f3w b\u0119dzie mog\u0142o zaparkowa\u0107 przy budowanej stacji metra \u201eTrocka\u201d, 220 przy stacji kolejowej \u201eWarszawa \u017bera\u0144\u201d, a 132 przy stacji \u201eWarszawa Jeziorki\u201d.", "Parkuj, p\u00f3ki mo\u017cesz \u2013 do takiego wniosku mog\u0105 doj\u015b\u0107 kierowcy w Krakowie. Miasto, kt\u00f3re do tej pory mia\u0142o najni\u017csze stawki za parkowanie w\u015br\u00f3d najwi\u0119kszych polskich miast, postanowi\u0142o to zmieni\u0107 i wysokimi op\u0142atami odstraszy\u0107 kierowc\u00f3w przed wjazdem do centrum.", "Cho\u0107 pierwotny pomys\u0142 9 z\u0142 za godzin\u0119 upad\u0142, od 15 grudnia i tak trzeba b\u0119dzie p\u0142aci\u0107 dwa razy wi\u0119cej ni\u017c w innych miastach. Godzina postoju w podstrefie A b\u0119dzie kosztowa\u0142a 6 z\u0142, w podstrefie B \u2013 5 z\u0142, a w podstrefie C \u2013 4 z\u0142.", "Jeszcze wcze\u015bniej, bo ju\u017c od wrze\u015bnia, krakowska strefa p\u0142atnego parkowania b\u0119dzie nie tylko dro\u017csza, ale i wi\u0119ksza \u2013 zamiast 23 tys. miejsc, kierowcy b\u0119d\u0105 musieli p\u0142aci\u0107 za post\u00f3j na jednym z 25 tys. miejsc.", "Kierowcy bezp\u0142atnie, przynajmniej w teorii, mog\u0105 za to zaparkowa\u0107 na jednym z pi\u0119ciu parking\u00f3w Park&Ride, kt\u00f3re w sumie oferuj\u0105 1000 miejsc. Najwi\u0119kszy parking \u2013 Czerwone Maki \u2013 pomie\u015bci 220 auta.", "Aby m\u00f3c wjecha\u0107 na parking, nie trzeba mie\u0107 wykupionego wcze\u015bniej biletu czasowego na komunikacj\u0119 miejsk\u0105. Za wjazd trzeba zap\u0142aci\u0107 10 z\u0142, ale na podstawie wydanego biletu mo\u017cna je\u017adzi\u0107 komunikacj\u0105 miejsk\u0105 przez ca\u0142y dzie\u0144. Do wjazdu uprawniaj\u0105 tak\u017ce bilety miesi\u0119czne.", "Do 2030 r. krakowski magistrat chce zwi\u0119kszy\u0107 liczb\u0119 miejsc na parkingach Park&Ride dziesi\u0119ciokrotnie. Nowe parkingi b\u0119d\u0105 budowane przy przystankach i p\u0119tlach tramwajowych.", "\u2013 Wi\u0119kszej liczby miejsc postojowych raczej nie b\u0119dziemy planowa\u0107, tym bardziej \u017ce wok\u00f3\u0142 miasta w okolicznych gminach powstaj\u0105 podobne w\u0119z\u0142y przesiadkowe przy dworcach kolejowych \u2013 m\u00f3wi Bartosz Pi\u0142at z Zarz\u0105du Transportu Publicznego w Krakowie.", "Najwi\u0119cej parking\u00f3w Park&Ride zbudowa\u0142 Wroc\u0142aw. Wed\u0142ug metodologii urz\u0119dnik\u00f3w w mie\u015bcie znajduj\u0105 si\u0119 24 takie parkingi. Faktycznie mieszcz\u0105 si\u0119 one jednak w 18 lokalizacjach, z czego w kilku \u2013 m.in. przy stacji kolejowej \u201eWroc\u0142aw Psie Pole\u201d parking zosta\u0142 podzielony na trzy cz\u0119\u015bci. \u0141\u0105cznie do dyspozycji kierowc\u00f3w jest ok. 1450 miejsc. Najwi\u0119kszy parking przy skrzy\u017cowaniu ul. Opolskiej i G\u0142ubczyckiej na wje\u017adzie od strony Opola mo\u017ce pomie\u015bci\u0107 162 samochody.", "Od maja wjazdy na 9 parking\u00f3w zosta\u0142y zamkni\u0119te szlabanami. Wszystko po to, aby z darmowego parkowania nie korzystali mieszka\u0144cy pobliskich osiedli. Aby otworzy\u0107 szlaban, trzeba mie\u0107 przy sobie kupiony wcze\u015bniej bilet okresowy na komunikacj\u0119 miejsk\u0105, kart\u0119 miejsk\u0105 lub kart\u0119 uprawniaj\u0105c\u0105 do darmowych przejazd\u00f3w.", "W najbli\u017cszych latach we Wroc\u0142awiu maj\u0105 powsta\u0107 nowe parkingi przy stacji kolejowej \u201eWroc\u0142aw Klecina\u201d, szpitalu przy ul. Fieldorfa, dworcu kolejowym \u201eWroc\u0142aw Osobowice\u201d oraz przy ul. Kamiennog\u00f3rskiej. \u0141\u0105cznie kierowcy wje\u017cd\u017caj\u0105cy do miasta zyskaj\u0105 ok. 200 miejsc.", "\u2013 Ca\u0142y czas trwaj\u0105 analizy kolejnych lokalizacji i starania o pozyskanie teren\u00f3w od PKP \u2013 przy stacjach: \u201eWroc\u0142aw Le\u015bnica\u201d, \u201eWroc\u0142aw Wsch\u00f3d\u201d i \u201eWroc\u0142aw Broch\u00f3w\u201d \u2013 informuje Klaudia Pi\u0105tek z biura prasowego wroc\u0142awskiego magistratu.", "We Wroc\u0142awiu kierowcy mog\u0105 zaparkowa\u0107 tak\u017ce na jednym z 4366 miejsc w strefie p\u0142atnego parkowania. Trzy czwarte z nich zlokalizowano w najta\u0144szej podstrefie C, w kt\u00f3rej pierwsza godzina postoju kosztuje 2 z\u0142. O z\u0142ot\u00f3wk\u0119 wi\u0119cej za godzin\u0119 postoju trzeba zap\u0142aci\u0107 w podstrefach B i A.", "Gda\u0144scy radni jako pierwsi ju\u017c w marcu skorzystali z ustawy umo\u017cliwiaj\u0105cej wprowadzanie wy\u017cszych op\u0142at za parkowanie. Podwy\u017cka \u2013 przynajmniej w por\u00f3wnaniu z krakowsk\u0105 \u2013 jest jednak niewielka i wynios\u0142a \u015brednio 10 proc. Nowe stawki wejd\u0105 w \u017cycie we wrze\u015bniu, poniewa\u017c do tego czasu zabrania tego vacatio legis. W\u00f3wczas za pierwsz\u0105 godzin\u0119 parkowania na jednym z 5777 miejsc obj\u0119tych stref\u0105 trzeba b\u0119dzie zap\u0142aci\u0107 3,30 z\u0142, za drug\u0105 godzin\u0119 3,90 z\u0142, za trzeci\u0105 4,90 z\u0142, a za ka\u017cd\u0105 kolejn\u0105 3,30 z\u0142.", "Gda\u0144ski Zarz\u0105d Dr\u00f3g i Zieleni sprawuje piecz\u0119 tak\u017ce nad parkingami Park&Ride, kt\u00f3re oferuj\u0105 kierowcom 884 miejsc \u2013 w wi\u0119kszo\u015bci przy stacjach Pomorskiej Kolei Metropolitalnej. Najwi\u0119kszy przy stacji \u201eR\u0119biechowo\u201d mo\u017ce pomie\u015bci\u0107 387 samochod\u00f3w.", "\u2013 Auto na parkingu Park&Ride mo\u017cna zaparkowa\u0107 w dowolnym dniu tygodnia o dowolnej porze doby bez jakiejkolwiek op\u0142aty \u2013 m\u00f3wi J\u0119drzej Sieliwo\u0144czyk z biura prasowego gda\u0144skiego magistratu.", "Jak twierdzi Sieliwo\u0144czyk, miasto zamierza rozbudowa\u0107 system Park&Ride, kt\u00f3ry jest jednym z element\u00f3w Planu Zr\u00f3wnowa\u017conej Mobilno\u015bci Miejskiej, ale nie ma na razie plan\u00f3w do co konkretnych termin\u00f3w ani lokalizacji.", "\u2013 Na pewno rozbudowy wymaga parking, kt\u00f3ry znajduje si\u0119 przy przystanku PKM Gda\u0144sk Jasie\u0144, gdzie zlokalizowanych jest 80 miejsc postojowych. Ta cz\u0119\u015b\u0107 miasta rozwija si\u0119 dynamicznie, przybywa tam inwestycji mieszkaniowych, wi\u0119c konieczno\u015b\u0107 dostosowania m.in. infrastruktury parkingowej dla potrzeb mieszkaj\u0105cych tam os\u00f3b jest niezb\u0119dna \u2013 zaznacza.", "Tylko jeden parking Park&Ride dzia\u0142a za to w Poznaniu. Zlokalizowano go przy skrzy\u017cowaniu ulic: Szymanowskiego, Opie\u0144skiego i Szeligowskiego. Zmie\u015bci si\u0119 na nim 130 samochod\u00f3w.", "Aby przeciwdzia\u0142a\u0107 zat\u0142oczeniu ulic, Zarz\u0105d Transportu Miejskiego zbuduje kolejne trzy parkingi, kt\u00f3re pomieszcz\u0105 207 samochod\u00f3w.", "Parking na 100 aut powstanie w rejonie ulic: \u015bw. Marcin, Warszawskiej i \u015awi\u0119toja\u0144skiego, 50 miejsc znajdzie si\u0119 na parkingu przy przystanku kolejowym \u201ePozna\u0144 Strzeszyn\u201d, za\u015b 57 samochod\u00f3w b\u0119dzie mog\u0142o zaparkowa\u0107 na parkingu w rejonie ul. Hetma\u0144skiej, Staro\u0142\u0119ckiej i W\u0105growskiej w pobli\u017cu ronda Staro\u0142\u0119ka.", "Pozna\u0144 \u2013 cho\u0107 nie szokuje ilo\u015bci\u0105 parking\u00f3w P&R, plasuje si\u0119 na trzecim miejscu pod wzgl\u0119dem liczby miejsc obj\u0119tych stref\u0105 p\u0142atnego parkowania. Jest ich 8630. Op\u0142ata za pierwsz\u0105 godzin\u0119 postoju, w zale\u017cno\u015bci od podstrefy, waha si\u0119 od 2 do 3 z\u0142. Za drug\u0105 godzin\u0119 trzeba zap\u0142aci\u0107 od 2,40 do 3,60 z\u0142, za trzeci\u0105 od 2,80 do 4,30 z\u0142, a ka\u017cda kolejna wyceniana jest ponownie na od 2 do 3 z\u0142.", "Z parking\u00f3w Park&Ride mo\u017cna korzysta\u0107 tak\u017ce w Szczecinie. Jak na razie powsta\u0142y dwa. Wi\u0119kszy przy ul. Hangarowej w prawobrze\u017cnej cz\u0119\u015bci miasta mo\u017ce pomie\u015bci\u0107 jednorazowo 425 samochody. Na mniejszym przy ul. Turkusowej znajduje si\u0119 58 miejsc postojowych. Pierwszy z nich cz\u0119sto \u015bwieci jednak pustkami. Kierowcy nie decyduj\u0105 si\u0119 na parkowanie na Hangarowej, bo cho\u0107 na tramwaj z parkingu jest raptem kilkadziesi\u0105t metr\u00f3w, ten \u2013 w ich opinii \u2013 jest i tak zbyt daleko od centrum miasta.", "Ciekawy system Park&Ride wprowadz\u0105 wkr\u00f3tce w\u0142adze Bydgoszczy. Na pi\u0119ciu parkingach, na kt\u00f3rych znajd\u0105 si\u0119 \u0142\u0105cznie 773 miejsca, post\u00f3j b\u0119dzie uzale\u017cniony od liczby os\u00f3b, kt\u00f3re przyjad\u0105 autem. Budowa parking\u00f3w ruszy latem przysz\u0142ego roku i potrwa do ko\u0144ca 2021 r. Parkingi b\u0119d\u0105 og\u00f3lnodost\u0119pne, ale przeznaczone jedynie dla os\u00f3b, kt\u00f3re przesi\u0105d\u0105 si\u0119 do komunikacji publicznej. Godzina postoju b\u0119dzie kosztowa\u0142a 6 z\u0142 \u2013 w tej cenie b\u0119dzie wliczony ju\u017c bilet na autobus i tramwaj. Post\u00f3j dwugodzinny b\u0119dzie kosztowa\u0142 6,30 z\u0142, czterogodzinny \u2013 7 z\u0142, a o\u015bmiogodzinny \u2013 11 z\u0142.", "Je\u015bli autem przyjad\u0105 dwie osoby, za godzin\u0119 postoju zap\u0142ac\u0105 6,50 z\u0142, dwie \u2013 7,30 z\u0142, cztery \u2013 9 z\u0142 i osiem \u2013 15 z\u0142.", "Najwi\u0119kszy parking Park&Ride mieszcz\u0105cy 276 aut powstanie przy ul. Grudzi\u0105dzkiej. Kolejne zostan\u0105 zbudowane w pobli\u017cu ronda Kujawskiego (136 miejsc), p\u0119tli na Przylesiu (161 miejsc), W\u0119z\u0142a Zachodniego (75 miejsc) i Lesie Gda\u0144skim (125 miejsc).", "Na parkingi typu Park&Ride konsekwentnie \u2013 przynajmniej jak dot\u0105d \u2013 nie stawiaj\u0105 w\u0142adze \u0141odzi. Jeden z takich parking\u00f3w ma powsta\u0107 w trakcie przebudowy ul. Wojska Polskiego. Miasto zbuduje go przy ko\u0144cowym przystanku tramwaju linii nr 6 w pobli\u017cu skrzy\u017cowania ul. Wojska Polskiego i Grzegorza Palki.", "Zostawiaj\u0105c tam auto, kierowcy b\u0119d\u0105 mogli przesi\u0105\u015b\u0107 si\u0119 zar\u00f3wno do komunikacji miejskiej, jak i poci\u0105g\u00f3w \u0141\u00f3dzkiej Kolei Aglomeracyjnej (p\u00f3\u0142 kilometra na p\u00f3\u0142noc znajduje si\u0119 stacja PKP \u2013 \u0141\u00f3d\u017a Marysin).", "Parkowanie b\u0119dzie mo\u017cliwe jednak nie wcze\u015bniej ni\u017c w 2023 r. \u2013 wtedy najwcze\u015bniej zako\u0144czy si\u0119 przebudowa ul. Wojska Polskiego."]}
{"url": "https://www.bankier.pl/moto/policjanci-ze-grupy-speed-skontrolowali-14-tys-kierowcow-4717/", "title": ["Policjanci ze grupy \u201eSpeed\u201d skontrolowali 1,4 tys. kierowc\u00f3w"], "lead": ["1430 kierowc\u00f3w, kt\u00f3rzy pope\u0142nili ponad 1410 wykrocze\u0144, skontrolowali mazowieccy policjanci z dzia\u0142aj\u0105cej od ponad dw\u00f3ch tygodni specjalnej grupy \u201eSpeed\u201d. Wi\u0119kszo\u015b\u0107 przewinie\u0144 za kierownic\u0105 to zbyt szybka jazda."], "text": ["Jak poinformowa\u0142a w poniedzia\u0142ek mazowiecka policja, przepisow\u0105 pr\u0119dko\u015b\u0107 przekroczy\u0142o 917 zatrzymanych do kontroli kierowc\u00f3w. By\u0142o w\u015br\u00f3d nich 23 motocyklist\u00f3w.", "Jednego z nich jad\u0105cy nieoznakowanym radiowozem policjanci chcieli zatrzyma\u0107 ze wzgl\u0119du na nieczyteln\u0105 tablic\u0119 rejestracyjn\u0105. Kieruj\u0105cy motocyklem ignorowa\u0142 jednak sygna\u0142y do zatrzymania i zosta\u0142 zatrzymany dopiero w wyniku po\u015bcigu po przejechaniu kilkunastu kilometr\u00f3w. Okaza\u0142o si\u0119, \u017ce 36-letni mieszkaniec Kozienic nie mia\u0142 uprawnie\u0144 do kierowania motocyklami. Spraw\u0105 zajmie si\u0119 teraz s\u0105d, poniewa\u017c \u2013 jak przypomina policja \u2013 niezatrzymanie si\u0119 do kontroli drogowej jest przest\u0119pstwem.", "Mazowiecka grupa \u201eSpeed\u201d dzia\u0142a od 19 lipca. Ma do dyspozycji 14 nieoznakowanych radiowoz\u00f3w wyposa\u017conych w wideorejestratory. Policjanci z tej grupy zajmuj\u0105 si\u0119 tak\u017ce monitorowaniem internetu i wyszukiwaniem wpis\u00f3w i informacji m.in. o organizowaniu nielegalnych wy\u015bcig\u00f3w lub innych niedozwolonych zachowa\u0144 na drodze.", "ilp/ wus/"]}
{"url": "https://www.bankier.pl/moto/its-automatyzacja-w-transporcie-poprawi-bezpieczenstwo-ruchu-drogowego-4719/", "title": ["ITS: automatyzacja w transporcie poprawi bezpiecze\u0144stwo ruchu drogowego"], "lead": ["Automatyzacja transportu przyczyni si\u0119 do poprawy bezpiecze\u0144stwa na drodze \u2013 m\u00f3wi PAP dyrektor Instytutu Transportu Samochodowego prof. Marcin \u015al\u0119zak. ITS wraz z resortem infrastruktury i Politechnik\u0105 Warszawsk\u0105 tworzy m.in. wytyczne dot. zasad budowy infrastruktury pod k\u0105tem pojazd\u00f3w autonomicznych."], "text": ["Ministerstwo Infrastruktury we wsp\u00f3\u0142pracy z Instytutem Transportu Samochodowego oraz Wydzia\u0142em Transportu Politechniki Warszawskiej prowadzi prace nad projektem AV-PL-ROAD \u201ePolska droga do automatyzacji transportu drogowego\u201d. Projekt badawczy ma przygotowa\u0107 wytyczne dotycz\u0105ce m.in. regulacji prawnych wprowadzenia na polskie drogi samochod\u00f3w autonomicznych (bez kierowcy \u2013 PAP).", "Efektem tego przedsi\u0119wzi\u0119cia b\u0119d\u0105 m.in. zalecenia dla urz\u0119d\u00f3w, instytucji i zarz\u0105dc\u00f3w dr\u00f3g w zakresie wdro\u017cenia w Polsce pojazd\u00f3w autonomicznych. Ma powsta\u0107 r\u00f3wnie\u017c katalog mi\u0119dzynarodowych dobrych praktyk w tworzeniu przepis\u00f3w umo\u017cliwiaj\u0105cych dopuszczenie takich pojazd\u00f3w do ruchu, jak r\u00f3wnie\u017c dostosowanej do tego infrastruktury drogowej.", "Jak zaznacza w rozmowie z PAP dyrektor Instytutu Transportu Samochodowego prof. Marcin \u015al\u0119zak, wdro\u017cenie automatyzacji b\u0119dzie oddzia\u0142ywa\u0142o na zmian\u0119 funkcjonowania obecnego modelu transportu oraz na procesy spo\u0142eczno-gospodarcze, zar\u00f3wno w odniesieniu do bran\u017cy transportowej, jak i w zakresie zapewnienia mobilno\u015bci spo\u0142ecze\u0144stwa.", "\u201eWyobra\u017amy sobie, \u017ce nasz samoch\u00f3d odwozi nas do pracy, a nast\u0119pnie nie parkuje pod biurem, tylko zarabia dla nas jako taks\u00f3wka w czasie, kiedy my pracujemy. To ju\u017c nie jest futurologia, tylko nadchodz\u0105ca rzeczywisto\u015b\u0107\u201d \u2013 m\u00f3wi prof. Marcin \u015al\u0119zak.", "Jak dodaje, \u201edynamika rozwoju innowacji technologicznych, stoj\u0105cych za nadchodz\u0105c\u0105 Czwart\u0105 Rewolucj\u0105 Przemys\u0142ow\u0105, wymaga podj\u0119cia przemy\u015blanych dzia\u0142a\u0144 w wielu dziedzinach\u201d. Jedn\u0105 z tych zmian ma by\u0107 zmiana zasad funkcjonowania transportu drogowego, zar\u00f3wno indywidualnego, jak i zbiorowego, czy przewozu towar\u00f3w.", "\u201ePoci\u0105gnie to za sob\u0105 znaczne przemiany spo\u0142eczno-gospodarcze, kt\u00f3rych umiej\u0119tne modelowanie umo\u017cliwi uzyskanie przewagi konkurencyjnej polskiej gospodarki w zakresie produkcji innowacyjnych produkt\u00f3w i us\u0142ug CAD (Connected Autonomous Driving \u2013 PAP)\u201d \u2013 zaznacza.", "Kierownik projektu, kt\u00f3rym jest dyrektor Departamentu Strategii Transportu w Ministerstwie Infrastruktury Adrian Mazur zaznacza, \u017ce planowane dzia\u0142ania wsparte b\u0119d\u0105 przez pozyskanie wiedzy, niezb\u0119dnej dla kszta\u0142towania polityki i strategii rozwojowych. Ma to pozwoli\u0107 m.in. na kontrolowanie procesu wdra\u017cania pojazd\u00f3w zautomatyzowanych i autonomicznych w polskich warunkach. Jak ocenia resort, dzia\u0142ania te umo\u017cliwi\u0105 r\u00f3wnie\u017c wsparcie polskich przedsi\u0119biorstw oraz aktywizacj\u0119 kapita\u0142u spo\u0142ecznego z uwzgl\u0119dnieniem os\u00f3b niepe\u0142nosprawnych i wykluczonych, a tak\u017ce m.in. zmiany prawa w zakresie ubezpiecze\u0144.", "\u201eMam nadziej\u0119, \u017ce nasz projekt b\u0119dzie skutecznym narz\u0119dziem do wdra\u017cania innowacji transportowych w Polsce. Rewolucja przemys\u0142owa, w kt\u00f3rej obecnie \u017cyjemy, potrwa mo\u017ce jeszcze tylko kilka lat i wtedy obudzimy si\u0119 w zupe\u0142nie nowej rzeczywisto\u015bci. Tylko od nas zale\u017cy, jak dobrze si\u0119 do niej przygotujemy i czy mobilno\u015b\u0107 4.0 stanie si\u0119 faktem r\u00f3wnie\u017c w Polsce\u201d \u2013 zaznacza Mazur.", "Jak podkre\u015blaj\u0105 tw\u00f3rcy projektu, firmy transportowe \u2013 aby aktywnie uczestniczy\u0107 we wdra\u017caniu opracowanych rozwi\u0105za\u0144 \u2013 b\u0119d\u0105 musia\u0142y przygotowa\u0107 si\u0119 na cyfryzacj\u0119 w transporcie.", "\u201eRozw\u00f3j technologii CAD jest bardzo dynamiczny. W ramach projektu opracowujemy obecnie analiz\u0119 zagadnie\u0144 technicznych automatyzacji, \u017ceby dostarczy\u0107 decydentom najbardziej aktualn\u0105 wiedz\u0119 na temat tego, co si\u0119 dzieje na \u015bwiecie \u2013 m\u00f3wi prof. W\u0142odzimierz Choroma\u0144ski z Wydzia\u0142u Transportu Politechniki Warszawskiej.", "ITS zaznacza, \u017ce wprowadzenie nowego modelu transportu, w tym pojazd\u00f3w autonomicznych, poprawi bezpiecze\u0144stwo na drodze, przede wszystkim poprzez zmniejszenie liczby i ograniczenie skutk\u00f3w kolizji oraz wypadk\u00f3w drogowych, co przyniesie m.in. miliardowe oszcz\u0119dno\u015bci z tytu\u0142u odszkodowa\u0144.", "\u201eWyeliminowanie skutk\u00f3w zm\u0119czenia kierowcy, wspomaganie decyzji kierowcy w sytuacjach zagro\u017cenia, mo\u017cliwo\u015b\u0107 komunikowania si\u0119 pojazd\u00f3w \u2013 to narz\u0119dzia, kt\u00f3re powinny znacz\u0105co wp\u0142yn\u0105\u0107 na polepszenie bezpiecze\u0144stwa i efektywno\u015bci ruchu drogowego\u201d \u2013 zaznacza prof. \u015al\u0119zak z ITS.", "Jak dodaje, automatyzacja doprowadzi r\u00f3wnie\u017c do zmniejszenia zat\u0142oczenia miast poprzez wykorzystanie map cyfrowych i informacji o wolnych miejscach parkingowych. Jak ocenia ITS, pojazdy poszukuj\u0105ce miejsca do zaparkowania generuj\u0105 ok. 30 proc. ruchu w mie\u015bcie.", "Projekt AV-PL-ROAD rozpocz\u0105\u0142 si\u0119 w grudniu 2018 roku i ma na celu przygotowanie Polski na wyzwania, zwi\u0105zane z bezpiecznym wdra\u017caniem do ruchu drogowego pojazd\u00f3w zautomatyzowanych, a w przysz\u0142o\u015bci autonomicznych. W ramach programu planowane jest m.in. utworzenie Centrum Kompetencji CAD. Jak zaznaczono, buduj\u0105c zaplecze merytoryczne ITS rozwija kompetencje, jak r\u00f3wnie\u017c inwestuje w aparatur\u0119 badawcz\u0105 w zakresie testowania technologii autonomicznych.", "W ramach projektu zostan\u0105 m.in. przeprowadzone badania wybranych system\u00f3w automatyzuj\u0105cych oraz testy pojazd\u00f3w na zamkni\u0119tym torze badawczym i na wybranych odcinkach infrastruktury drogowej w Polsce. Przeprowadzone zostan\u0105 tak\u017ce badania spo\u0142eczne nt. \u015bwiadomo\u015bci i wiedzy o pojazdach na r\u00f3\u017cnym poziomie automatyzacji. Stworzony zostanie katalog potrzeb, barier i wytycznych dla potrzeb kszta\u0142cenia wysoko wykwalifikowanych kadr technicznych i managerskich.", "Zwie\u0144czeniem programu ma by\u0107 tzw. Mapa drogowa wprowadzania pojazd\u00f3w CAD, kt\u00f3ra b\u0119dzie zawiera\u0142a kierunki rozwoju automatyzacji w Polsce.", "Projekt AV-PL-ROAD zosta\u0142 dofinansowany ze \u015brodk\u00f3w Narodowego Centrum Bada\u0144 i Rozwoju w ramach umowy \u2013 Gospostrateg.", "autor: Marcin Chomiuk"]}
{"url": "https://www.bankier.pl/moto/ponad-300-000-osobowek-zarejestrowanych-w-2019-roku-skoda-walczy-z-toyota-4721/", "title": ["Ponad 300 000 osob\u00f3wek zarejestrowanych w 2019 roku. Skoda walczy z toyot\u0105"], "lead": ["Za bran\u017c\u0105 motoryzacyjn\u0105 w Polsce najlepszy lipiec w historii \u2013 wynika z raportu Polskiego Zwi\u0105zku Przemys\u0142u Motoryzacyjnego. Liderem, trzeci miesi\u0105c z rz\u0119du okaza\u0142a si\u0119 toyota corolla, kt\u00f3ra w lipcu po raz pierwszy znalaz\u0142a ponad 2 tys. nabywc\u00f3w."], "text": ["Za bran\u017c\u0105 motoryzacyjn\u0105 w Polsce najlepszy lipiec w historii \u2013 wynika z raportu Polskiego Zwi\u0105zku Przemys\u0142u Motoryzacyjnego. Liderem, trzeci miesi\u0105c z rz\u0119du okaza\u0142a si\u0119 toyota corolla, kt\u00f3ra w lipcu po raz pierwszy znalaz\u0142a ponad 2 tys. nabywc\u00f3w.", "W ubieg\u0142ym miesi\u0105cu Polacy zarejestrowali 54 797 samochod\u00f3w osobowych i dostawczych do 3,5 t \u2013 o 3 proc. wi\u0119cej ni\u017c w czerwcu i o 5,5 proc. wi\u0119cej ni\u017c przed rokiem.", "Jak zauwa\u017caj\u0105 eksperci PZPM, tegoroczny lipiec by\u0142 jednak o jeden dzie\u0144 roboczy d\u0142u\u017cszy od ubieg\u0142orocznego i a\u017c o cztery od czerwca. \u2013 Wyniki w przeliczeniu na jeden dzie\u0144 roboczy wypad\u0142y skromniej. W grupie aut osobowych wzrost sprzeda\u017cy wyni\u00f3s\u0142 1,4 proc. Z kolei sprzedawcy samochod\u00f3w dostawczych zanotowali spadek o 3,4 proc. w relacji do lipca ubieg\u0142ego roku \u2013 czytamy w raporcie PZPM.", "Na dobre wyniki producent\u00f3w wp\u0142yw, zdaniem ekspert\u00f3w PZPM, mo\u017ce mie\u0107 wygasanie z ko\u0144cem sierpnia norm Euro 6b, c i d i przygotowywanie si\u0119 do tzw. ko\u0144cowej partii produkcji.", "W czerwcu Polacy zarejestrowali 51 018 samochod\u00f3w osobowych i dostawczych do 3,5 t. To o 4,2 proc. mniej ni\u017c w maju i o 2,7 proc. mniej ni\u017c w czerwcu ubieg\u0142ego roku.", "Od pocz\u0105tku roku na polskich drogach przyby\u0142o 327 397 nowych samochod\u00f3w osobowych \u2013 o 2,5 proc. wi\u0119cej ni\u017c w tym samym okresie ubieg\u0142ego roku. \u0141\u0105cznie z autami dostawczymi do 3,5 t Polacy zarejestrowali 368 191 pojazd\u00f3w (wzrost o 3 proc.).", "Niezmiennie od trzech miesi\u0119cy najpopularniejszym modelem, po kt\u00f3ry si\u0119gaj\u0105 Polacy, pozostaje toyota corolla. Model po raz pierwszy od wej\u015bcia na szczyt rankingu zosta\u0142 zarejestrowany w ci\u0105gu miesi\u0105ca wi\u0119cej ni\u017c 2 tys. razy (2053 egzemplarze). Na podium znalaz\u0142a si\u0119 tak\u017ce skoda octavia (1812 egzemplarzy), kt\u00f3ra wyprzedzi\u0142a daci\u0119 duster (1509 egzemplarzy). Wynik powy\u017cej tysi\u0105ca sprzedanych egzemplarzy w czerwcu osi\u0105gn\u0119\u0142y tak\u017ce skoda fabia (1490 egzemplarzy), opel astra (1472 egzemplarzy) i toyota yaris (1001 egzemplarzy).", "Od pocz\u0105tku roku najwi\u0119cej aut sprzeda\u0142a jednak Skoda. Jedynymi modelami, kt\u00f3re kupiono w pierwszych siedmiu miesi\u0105cach 2019 r. w liczbie wi\u0119kszej ni\u017c 10 tys. egzemplarzy okaza\u0142y si\u0119 octavia (12 145 egzemplarzy) i fabia (10 761). Lidera lipca \u2013 toyot\u0119 coroll\u0119 od pocz\u0105tku roku kupi\u0142o w Polsce 9939 os\u00f3b.", "Najwi\u0119kszy wzrost sprzeda\u017cy w lipcu wzgl\u0119dem czerwca \u2013 o 86 proc. odnotowa\u0142 ford kuga (560 egzemplarzy). Najwi\u0119kszy spadek sprzeda\u017cy w relacji miesi\u0119cznej \u2013 o 35,8 proc. \u2013 nale\u017ca\u0142 z kolei do renault clio (679 egzemplarzy).", "W lipcu klienci indywidualni zarejestrowali 13,8 tys. nowych samochod\u00f3w osobowych. To o ponad 1,3 tys. sztuk (11 proc.) lepszy wynik ni\u017c w czerwcu i o 13,4 proc. wi\u0119cej ni\u017c w lipcu ubieg\u0142ego roku.", "Od pocz\u0105tku roku polscy klienci indywidualni kupili ju\u017c ponad 100 tys. nowych osob\u00f3wek (101 385) \u2013 o 5,8 proc. wi\u0119cej ni\u017c przed rokiem.", "Bezapelacyjnym liderem w tym segmencie pozostaje dacia duster. W lipcu w\u015br\u00f3d polskich klient\u00f3w indywidualnych rozesz\u0142o si\u0119 1010 sztuk \u2013 o jedn\u0105 mniej ni\u017c przed miesi\u0105cem. Od pocz\u0105tku roku dacia sprzeda\u0142a z kolei 6004 egzemplarze dustera.", "Na drugim miejscu w lipcu uplasowa\u0142a si\u0119 toyota corolla (580 egzemplarzy), kt\u00f3ra wyprzedzi\u0142a jednego z lider\u00f3w wzrost\u00f3w w lipcu \u2013 ki\u0119 sportage (401 egzemplarzy). Korea\u0144ski model osi\u0105gn\u0105\u0142 wynik o 76,7 proc. lepszy ni\u017c w czerwcu. Jeszcze wi\u0119kszy wzrost sprzeda\u017cy \u2013 o 95,1 proc. \u2013 odnotowa\u0142o mitsubishi asx (238 egzemplarzy).", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 lipiec 2019", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego na podstawie CEPiK; opracowanie: Bankier.pl", "Wyniki sprzeda\u017cowe wzgl\u0119dem czerwca najmocniej \u2013 o 41,4 proc. \u2013 spad\u0142y w przypadku lidera czerwcowych wzrost\u00f3w \u2013 fiata tipo (277 egzemplarzy).", "Ponad 35 tys. nowych samochod\u00f3w zarejestrowano w lipcu w Polsce na regon. To o ponad 2,5 tys. wi\u0119cej ni\u017c w czerwcu i o 1,1 tys. wi\u0119cej ni\u017c przed rokiem. W\u015br\u00f3d firm najwi\u0119ksz\u0105 grup\u0119 niezmiennie stanowi\u0142y przedsi\u0119biorstwa leasingowe i wynajmuj\u0105ce auta. W lipcu ich udzia\u0142 w ca\u0142ym rynku nowych aut wyni\u00f3s\u0142 50,4 proc., a w\u015br\u00f3d samych klient\u00f3w instytucjonalnych 70,1 proc.", "Od pocz\u0105tku roku flota aut firmowych powi\u0119kszy\u0142a si\u0119 o 226 012 pojazd\u00f3w. Podobnie jak w czerwcu, o palm\u0119 pierwsze\u0144stwa w\u015br\u00f3d aut rejestrowanych na regon, rywalizowa\u0142y skoda octavia i toyota corolla. Inaczej jednak ni\u017c przed miesi\u0105cem, liderem tego segmentu okaza\u0142 si\u0119 model z Czech. Skoda octavia rozesz\u0142a si\u0119 w\u015br\u00f3d firm w 1569 egzemplarzach (wzrost o 17,3 proc.). Lider z czerwca \u2013 toyota corolla osi\u0105gn\u0119\u0142a wynik 1473 sztuk (wzrost o 1,1 proc.).", "Rejestracje nowych samochod\u00f3w osobowych na firmy, ranking modeli \u2013 lipiec 2019", "\u0179r\u00f3d\u0142o: Polski Zwi\u0105zek Przemys\u0142u Motoryzacyjnego na podstawie CEPiK; opracowanie: Bankier.pl", "Na podium z pi\u0105tego miejsca awansowa\u0142 opel astra (1337 egzemplarzy), kt\u00f3ry osi\u0105gn\u0105\u0142 o 73,9 proc. lepszy wynik sprzeda\u017cowy ni\u017c w czerwcu. Najwi\u0119kszym wzrostem sprzedanych egzemplarzy (o 103,9 proc.), podobnie jak w przypadku klient\u00f3w instytucjonalnych, mo\u017ce pochwali\u0107 si\u0119 z kolei ford kuga (420 egzemplarzy).", "Najmocniej sprzeda\u017cowe loty obni\u017cy\u0142o w lipcu renault clio. Auto, kt\u00f3re przed miesi\u0105cem znalaz\u0142o si\u0119 na podium w segmencie klient\u00f3w instytucjonalnych, tym razem trafi\u0142o do firm jedynie w 535 egzemplarzach (spadek o 42,5 proc.).", "W lipcu Polacy \u2013 zar\u00f3wno klienci indywidualni, jak i instytucjonalni\u00a0\u2013 zarejestrowali ponad 3 tys. samochod\u00f3w z nap\u0119dem hybrydowym i 129 pojazd\u00f3w elektrycznych. To odpowiednio o 60,1 proc. i 55,4 proc. wi\u0119cej ni\u017c w przed rokiem.", "Jak zauwa\u017caj\u0105 eksperci PZPM, tak wysokie wzrosty osi\u0105gane s\u0105 g\u0142\u00f3wnie dzi\u0119ki zakupom flotowym, dokonywanym przede wszystkim przez firmy carsharingowe.", "W lipcu niezmiennie najwi\u0119kszym powodzeniem w\u015br\u00f3d Polak\u00f3w kupuj\u0105cych nowe samochody cieszy\u0142y si\u0119 auta z nap\u0119dem benzynowym (71,1 proc. rynku). Co pi\u0105ty nowy samoch\u00f3d nap\u0119dzany by\u0142 wysokopr\u0119\u017cnym silnikiem Diesla."]}
{"url": "https://www.bankier.pl/moto/4-mld-kilometrow-od-stycznia-coraz-gesciej-od-ciezarowek-na-polskich-drogach-4735/", "title": ["4 mld kilometr\u00f3w od stycznia. Coraz g\u0119\u015bciej od ci\u0119\u017car\u00f3wek na polskich drogach"], "lead": ["Blisko 4 mld kilometr\u00f3w przejechali od pocz\u0105tku roku po p\u0142atnych odcinkach autostrad i dr\u00f3g ekspresowych kierowcy korzystaj\u0105cy z systemu viaTOLL. Do Krajowego Funduszu Drogowego z tytu\u0142u op\u0142at wp\u0142yn\u0119\u0142o ju\u017c 1,2 mld z\u0142."], "text": ["Blisko 4 mld kilometr\u00f3w przejechali od pocz\u0105tku roku po p\u0142atnych odcinkach autostrad i dr\u00f3g ekspresowych kierowcy korzystaj\u0105cy z systemu viaTOLL. Do Krajowego Funduszu Drogowego z tytu\u0142u op\u0142at wp\u0142yn\u0119\u0142o ju\u017c 1,2 mld z\u0142.", "Od stycznia kierowcy korzystaj\u0105cy z p\u0142atnych odcink\u00f3w dr\u00f3g w Polsce przejechali ju\u017c 3 mld 829 mln kilometr\u00f3w \u2013 o ponad 141 mln km (3,8 proc.) wi\u0119cej ni\u017c w tym samym odcinku ubieg\u0142ego roku.", "Ponad po\u0142owa przejechanych kilometr\u00f3w dotyczy p\u0142atnych odcink\u00f3w autostrad (53 proc.). 34 proc. op\u0142at system viaTOLL pobra\u0142 za korzystanie z p\u0142atnych odcink\u00f3w dr\u00f3g ekspresowych, a 13 proc. dotyczy\u0142o korzystania z dr\u00f3g krajowych. Ca\u0142kowita liczba transakcji na przejazdy p\u0142atnymi odcinkami dr\u00f3g od pocz\u0105tku roku wynios\u0142a ponad 600 mln \u2013 o 31 mln wi\u0119cej ni\u017c w analogicznym okresie ubieg\u0142ego roku.", "Jak informuje Generalna Inspekcja Transportu Drogowego, kt\u00f3ra w styczniu przej\u0119\u0142a system viaTOLL, coraz wi\u0119cej pojazd\u00f3w poruszaj\u0105cych si\u0119 po p\u0142atnych odcinkach dr\u00f3g spe\u0142nia najwy\u017csze normy dotycz\u0105ce emisji spalin \u2013 Euro.", "Op\u0142aty na odcinkach zarz\u0105dzanych przez Generaln\u0105 Dyrekcj\u0119 Dr\u00f3g Krajowych i Autostrad, w przypadku aut spe\u0142niaj\u0105cych co najmniej norm\u0119 Euro 5 s\u0105 dwukrotnie ni\u017csze od samochod\u00f3w spe\u0142niaj\u0105cych jedynie norm\u0119 Euro 2."]}
{"url": "https://www.bankier.pl/moto/kilka-tysiecy-aut-z-usterkami-niebezpieczne-hamulce-i-wyciekajacy-olej-4748/", "title": ["Hamulce, olej i pasy. Kilka tysi\u0119cy aut z usterkami"], "lead": ["Ponad 6 tysi\u0119cy samochod\u00f3w musi trafi\u0107 do naprawy. W pojazdach wadliwe i niebezpieczne dla kierowc\u00f3w i pasa\u017cer\u00f3w okaza\u0142y si\u0119 m.in. hamulce r\u0119czne i pasy bezpiecze\u0144stwa. W autach mo\u017ce doj\u015b\u0107 tak\u017ce do po\u017caru."], "text": ["Ponad 6 tysi\u0119cy samochod\u00f3w musi trafi\u0107 do naprawy. W pojazdach wadliwe i niebezpieczne dla kierowc\u00f3w i pasa\u017cer\u00f3w okaza\u0142y si\u0119 m.in. hamulce r\u0119czne i pasy bezpiecze\u0144stwa. W autach mo\u017ce doj\u015b\u0107 tak\u017ce do po\u017caru.", "Najwi\u0119cej wadliwych aut do Urz\u0119du Ochrony Konkurencji i Konsument\u00f3w zg\u0142osi\u0142 Seat. Usterki wykryto tak\u017ce w toyotach, mercedesach i skodach.", "Seat do UOKiK-u zg\u0142osi\u0142 3806 modeli wymagaj\u0105cych naprawy. Wadliwe okaza\u0142y si\u0119 modele ibiza (typ kj1) i arona (typ li7) wyprodukowane w Hiszpanii pomi\u0119dzy 31 pa\u017adziernika 2016 r. a 6 listopada 2018 r.", "Jak informuje producent, w autach wyposa\u017conych w hamulce b\u0119bnowe mo\u017ce doj\u015b\u0107 do utraty wst\u0119pnego napi\u0119cia linek hamulcowych. W konsekwencji nakr\u0119tka regulacyjna d\u017awigni hamulca mo\u017ce si\u0119 poluzowa\u0107, a niezabezpieczone auto, np. na podje\u017adzie, mo\u017ce zjecha\u0107.", "W\u0142a\u015bciciele modeli z uszkodzonymi hamulcami r\u0119cznymi otrzymaj\u0105 listownie wezwania do autoryzowanych stacji obs\u0142ugi, gdzie mechanicy sprawdz\u0105 ustawienia hamulca r\u0119cznego i zamocuj\u0105 dodatkow\u0105 nakr\u0119tk\u0119 zabezpieczaj\u0105c\u0105 przed poluzowaniem.", "Wezwania do ASO otrzymaj\u0105 tak\u017ce w\u0142a\u015bciciele wadliwych toyot proace. Usterki wykryto w autach wyprodukowanych we Francji pomi\u0119dzy 25 maja 2016 r. a 28 lutego 2019 r. W pojazdach, m.in. podczas awaryjnego hamowania i omijania przeszk\u00f3d, zewn\u0119trzny pas bezpiecze\u0144stwa podw\u00f3jnego fotela pasa\u017cera mo\u017ce zosta\u0107 odpi\u0119ty.", "Jak informuje producent, je\u015bli dojdzie do takiej sytuacji, pasa\u017cer siedz\u0105cy na skrajnym, zewn\u0119trznym miejscu, nie b\u0119dzie chroniony przez pas bezpiecze\u0144stwa podczas wypadku.", "Usterki wykryto w 2640 pojazdach, w kt\u00f3rych podczas bezp\u0142atnej wizyty w ASO wymienione zostan\u0105 klamry pasa bezpiecze\u0144stwa.", "Do naprawy musz\u0105 trafi\u0107 tak\u017ce mercedesy \u2013 typ 205 (klasa c), 213 (klasa e) i 257 (klasa cls) z 4-cylindrowymi silnikami benzynowymi. W pojazdach tych \u015bruby mocuj\u0105ce przew\u00f3d powrotny oleju turbospr\u0119\u017carki oraz pow\u00f3r odpowietrzaj\u0105cy skrzyni korbowej mog\u0142y zosta\u0107 ze sob\u0105 zamienione. Z powodu zbyt d\u0142ugiej \u015bruby si\u0142a napr\u0119\u017cenia mocowania mo\u017ce by\u0107 niewystarczaj\u0105ca i mo\u017ce dochodzi\u0107 do wycieku oleju w przewodzie powrotnym oleju turbospr\u0119\u017carki. W konsekwencji, je\u015bli olej zetknie si\u0119 z rozgrzanymi elementami, mo\u017ce doj\u015b\u0107 do po\u017caru.", "W\u0142a\u015bciciele felernych egzemplarzy zostan\u0105 zaproszeni do ASO, gdzie \u015bruby zostan\u0105 wymienione.", "O wadach wykrytych w wyprodukowanych przez siebie pojazdach poinformowa\u0142a tak\u017ce Skoda. W 34 egzemplarzach modelu kodiaq (typ ns) wyprodukowanych w Czechach mi\u0119dzy 20 a 22 grudnia 2018 r. mog\u0142y nie zosta\u0107 zamontowane nakr\u0119tki mocowania tylnego siedzenia, co \u2013 jak informuje producent \u2013 mo\u017ce skutkowa\u0107 obra\u017ceniami siedz\u0105cego na nim pasa\u017cera.", "Usterka zostanie naprawiona w autoryzowanych stacjach obs\u0142ugi, o czym w\u0142a\u015bciciele aut wadliwych aut zostan\u0105 powiadomieni listownie przez producenta."]}
{"url": "https://www.bankier.pl/moto/warszawa-rezygnuje-z-pomyslu-parkingow-podziemnych-4760/", "title": ["Warszawa rezygnuje z pomys\u0142u parking\u00f3w podziemnych"], "lead": ["Ratusz rezygnuje z pomys\u0142u parking\u00f3w podziemnych na placu Bankowym i placu Konstytucji \u2013 wynika z odpowiedzi na interpelacj\u0119 w tej sprawie warszawskiego radnego Sebastiana Kalety (PiS). Miasto t\u0142umaczy t\u0119 decyzj\u0119 mniejszym ni\u017c zak\u0142adano zainteresowaniem potencjalnych inwestor\u00f3w."], "text": ["W po\u0142owie lipca Kaleta zapyta\u0142 w dw\u00f3ch interpelacjach o rewitalizacj\u0119 pl. Konstytucji i pl. Bankowego oraz stworzenie tam parking\u00f3w podziemnych. Tre\u015b\u0107 odpowiedzi, na oba zapytania, Kaleta zamie\u015bci\u0142 w poniedzia\u0142ek na Twitterze. Wynika z niej, \u017ce mimo pocz\u0105tkowych plan\u00f3w stworzenia parking\u00f3w podziemnych w o\u015bmiu lokalizacjach, miasto zdecyduje si\u0119 tylko na dwie.", "\u201eW wyniku analiz przedrealizacyjnych, wykonywanych na potrzeby prowadzonego przez miasto post\u0119powania koncesyjnego na zaprojektowanie, budow\u0119 i eksploatacj\u0119 parking\u00f3w podziemnych, w ramach partnerstwa publiczno-prywatnego, wybrano do dalszego procedowania 8 lokalizacji, w\u015br\u00f3d kt\u00f3rych znalaz\u0142y si\u0119 tak\u017ce pl. Bankowy i pl. Konstytucji\u201d \u2013 czytamy w odpowiedzi podpisanej przez Roberta Soszy\u0144skiego, wiceprezydenta miasta odpowiedzialnego za transport i infrastruktur\u0119.", "\u201eOstatecznie, ze wzgl\u0119du na mniejsze ni\u017c pierwotnie zak\u0142adano zainteresowanie ze strony potencjalnych inwestor\u00f3w, do realizacji wybrano tylko dwie lokalizacje (pod ul. S\u0142owackiego przy pl. Wilsona oraz pod pl. Powsta\u0144c\u00f3w Warszawy)\u201d \u2013 napisano.", "Soszy\u0144ski zaznaczy\u0142 jednocze\u015bnie, \u017ce w perspektywie najbli\u017cszych kilku lat nie jest mo\u017cliwe zaplanowanie jako inwestycji miejskich budowy parking\u00f3w podziemnych w lokalizacjach wskazanych przez Kalet\u0119. \u201eWynika to z konieczno\u015bci bilansowania planowanych wydatk\u00f3w z przewidywanymi dochodami miasta. Mo\u017cna jednak s\u0105dzi\u0107, \u017ce atrakcyjno\u015b\u0107 inwestowania w parkingi podziemne dla partner\u00f3w prywatnych wzro\u015bnie po wej\u015bciu w \u017cycie przepis\u00f3w urealniaj\u0105cych maksymalne stawki op\u0142at za parkowanie w +Strefie P\u0142atnego Parkowania Niestrze\u017conego+. Mam nadziej\u0119, \u017ce wtedy b\u0119dzie mo\u017cliwa realizacja tych przedsi\u0119wzi\u0119\u0107\u201d \u2013 podkre\u015bli\u0142 wiceprezydent stolicy.", "Przeniesienie miejsc parkingowych do parking\u00f3w podziemnych m.in. na placu Bankowym, by\u0142o jednym z postulat\u00f3w prezydenta Rafa\u0142a Trzaskowskiego w kampanii wyborczej.", "sno/ aj/"]}
{"url": "https://www.bankier.pl/moto/volvo-wzywa-do-serwisow-okolo-pol-miliona-samochodow-4525/", "title": ["Volvo wzywa do serwis\u00f3w oko\u0142o p\u00f3\u0142 miliona samochod\u00f3w"], "lead": [], "text": ["Volvo zapewnia, \u017ce do tej pory nie by\u0142o \u017cadnych informacji by w zwi\u0105zku z t\u0105 usterk\u0105 kto\u015b ucierpia\u0142 lub dosz\u0142o do wypadku.", "Szwedzka telewizja SVT poda\u0142a, \u017ce chodzi o modele Volvo, m. in. V40, V60, V70, S80, XC60 i XC90, z czterocylindrowymi silnikami Diesla, kt\u00f3re wyprodukowano w latach 2014 \u2013 2019.", "Jak zauwa\u017ca niemiecka agencja dpa, to ju\u017c druga w tym tygodniu z\u0142a wiadomo\u015b\u0107 dla szwedzkiego producenta samochod\u00f3w, kt\u00f3rego w\u0142a\u015bcicielem jest chi\u0144ski koncern Geely. W czwartek podano, \u017ce w drugim kwartale tego roku znacznie spad\u0142y zyski Volvo Cars, mimo znacznego wzrostu sprzeda\u017cy. (PAP)", "sp/"]}
{"url": "https://www.bankier.pl/moto/policyjna-grupa-speed-od-srody-w-kazdym-wojewodztwie-4528/", "title": ["Policyjna grupa Speed od \u015brody w ka\u017cdym wojew\u00f3dztwie"], "lead": [], "text": ["Komenda G\u0142\u00f3wna Policji zdecydowa\u0142a o stworzeniu w ka\u017cdej komendzie wojew\u00f3dzkiej policji grupy Speed, kt\u00f3ra zajmie si\u0119 najpowa\u017cniejszymi wykroczeniami na drogach \u2013 poinformowa\u0142 w poniedzia\u0142ek na briefingu prasowym podinsp. Rados\u0142aw Kobry\u015b z Biura Ruchu Drogowego KGP.", "\u201eKomenda G\u0142\u00f3wna Policji KGP powzi\u0119\u0142a decyzj\u0119, \u017ce w ka\u017cdej komendzie wojew\u00f3dzkiej policji \u2013 na wz\u00f3r grupy, kt\u00f3ra jest w komendzie sto\u0142ecznej \u2013 powstanie zesp\u00f3\u0142 o nazwie Speed\u201d \u2013 przekaza\u0142 w poniedzia\u0142ek dziennikarzom Rados\u0142aw Kobry\u015b z KGP.", "Kobry\u015b poinformowa\u0142, \u017ce grupa zajmie si\u0119 prawie wy\u0142\u0105cznie ujawnianiem tych wykrocze\u0144, kt\u00f3re najbardziej wp\u0142ywaj\u0105 na bezpiecze\u0144stwo ruchu drogowego, \u201eczyli nadmierna pr\u0119dko\u015b\u0107, przekraczanie pr\u0119dko\u015bci w obszarze zabudowanym i poza obszarem zabudowany, nieust\u0105pienie pierwsze\u0144stwa, nieprawid\u0142owe zachowania w okolicach przej\u015b\u0107 dla pieszych\u201d \u2013 wymieni\u0142.", "W grupach maj\u0105 dzia\u0142a\u0107 najbardziej do\u015bwiadczeni policjanci z wydzia\u0142\u00f3w ruchu drogowego. Jak przekaza\u0142 Rados\u0142aw Kobry\u015b, wi\u0119kszo\u015b\u0107 z nowych zespo\u0142\u00f3w zacz\u0119\u0142a dzia\u0142a\u0107 w ostatni pi\u0105tek, natomiast ostatni z zespo\u0142\u00f3w \u2013 w Komendzie Wojew\u00f3dzkiej w Poznaniu zacznie dzia\u0142a\u0107 od najbli\u017cszej \u015brody.", "Grupa specjalna Speed powsta\u0142a w sto\u0142ecznym wydziale ruchu drogowego w listopadzie ub.r., by ograniczy\u0107 agresywne zachowania kierowc\u00f3w. Obok funkcjonariuszy z WRD dzia\u0142aj\u0105 w niej tak\u017ce policjanci z wydzia\u0142\u00f3w kryminalnego i do walki z cyberprzest\u0119pczo\u015bci\u0105, a tak\u017ce przewodnicy z psami wyszkolonymi do wyszukiwania narkotyk\u00f3w.(PAP)", "autor: Marcin Chomiuk", "mchom/ aj/"]}
{"url": "https://www.bankier.pl/moto/kwiecinski-rosnie-liczba-miast-ktore-przesiadaja-sie-na-ekologiczny-transport-4532/", "title": ["Kwieci\u0144ski: Ro\u015bnie liczba miast, kt\u00f3re przesiadaj\u0105 si\u0119 na ekologiczny transport"], "lead": ["Liczba polskich miast, kt\u00f3re przesiadaj\u0105 si\u0119 na ekologiczny transport publiczny, ro\u015bnie i to cieszy \u2013 m\u00f3wi minister inwestycji i rozwoju Jerzy Kwieci\u0144ski. Doda\u0142, \u017ce przetarg na zakup 130 nowych pojazd\u00f3w elektrycznych dla Warszawy jest jednym z najwi\u0119kszych w Europie."], "text": ["Jak wynika z komunikatu resortu, prezydent Warszawy Rafa\u0142 Trzaskowski podpisa\u0142 w poniedzia\u0142ek umow\u0119 na zakup 130 elektrobus\u00f3w. Warto\u015b\u0107 inwestycji to ponad 417 milion\u00f3w z\u0142otych, przy czym wsparcie z Programu Infrastruktura i \u015arodowisko (POIi\u015a) wyniesie 180 mln z\u0142otych. Obecnie po stolicy je\u017adzi 31 autobus\u00f3w z nap\u0119dem elektrycznym.", "Elektrobusy nie emituj\u0105 spalin, ponadto obni\u017caj\u0105 poziom ha\u0142asu. Z informacji resortu wynika, \u017ce nowe pojazdy skierowane zostan\u0105 do obs\u0142ugi linii na Trakcie Kr\u00f3lewskim. Autobusy b\u0119d\u0105 wyposa\u017cone w klimatyzacj\u0119, monitoring, elektroniczne systemy informacji pasa\u017cerskiej oraz biletomaty. Autobusy b\u0119d\u0105 liczy\u0142y 18 metr\u00f3w d\u0142ugo\u015bci co jest rozwi\u0105zaniem innowacyjnym w skali Europy. Nowe autobusy elektryczne b\u0119d\u0105 r\u00f3wnie\u017c przystosowane do potrzeb os\u00f3b z niepe\u0142nosprawno\u015bciami. Pierwsze wyjad\u0105 na ulice Warszawy na pocz\u0105tku 2020 roku.", "Programu Infrastruktura i \u015arodowisko wspiera rozw\u00f3j komunikacji miejskiej w Warszawie. Warto\u015b\u0107 dofinasowania projekt\u00f3w zwi\u0105zanych z rozwojem warszawskiego transportu miejskiego to ponad 913 milion\u00f3w z\u0142otych.", "Wsparcie z POIi\u015a uzyska\u0142 projekt rozbudowy warszawskiego metra i zakupu nowych poci\u0105g\u00f3w. \u0141\u0105czna warto\u015bci dofinansowania wyniesie prawie 3,8 mld z\u0142otych. Warszawiacy dzi\u0119ki funduszom tramwajami pojad\u0105 r\u00f3wnie\u017c do Wilanowa i na Goc\u0142aw. Dofinansowanie z POIi\u015a na budow\u0119 trasy, zakup sk\u0142ad\u00f3w i budow\u0119 infrastruktury towarzysz\u0105cej do Wilanowa wyniesie 554 milion\u00f3w z\u0142otych, a na Goc\u0142aw prawie 62 milion\u00f3w z\u0142otych.", "autor: Ewa Weso\u0142owska", "\u00a0"]}
{"url": "https://www.bankier.pl/moto/mocne-spadki-nissana-koncern-zwolni-ponad-10-tys-pracownikow-4558/", "title": ["Mocne spadki Nissana. Koncern zwolni ponad 12,5 tys. pracownik\u00f3w"], "lead": ["Nissan zwolni ponad 12,5 tys. os\u00f3b w oddzia\u0142ach na ca\u0142ym \u015bwiecie. Pocz\u0105tkowo\u00a0", "The Guardian", "\u00a0donosi\u0142 o 10 tys., ale podczas czwartkowej konferencji gigant poda\u0142 wy\u017csz\u0105 liczb\u0119. Redukcje s\u0105 podyktowane spadkiem zysk\u00f3w firmy, kt\u00f3re s\u0105 najni\u017csze od prawie 10 lat."], "text": ["Nissan zwolni ponad 12,5 tys. os\u00f3b w oddzia\u0142ach na ca\u0142ym \u015bwiecie. Pocz\u0105tkowo\u00a0", "\u00a0donosi\u0142 o 10 tys., ale podczas czwartkowej konferencji gigant poda\u0142 wy\u017csz\u0105 liczb\u0119. Redukcje s\u0105 podyktowane spadkiem zysk\u00f3w firmy, kt\u00f3re s\u0105 najni\u017csze od prawie 10 lat.", "W maju Nissan og\u0142osi\u0142 zwolnienia 4800 pracownik\u00f3w ze 139 tys. si\u0142y roboczej na \u015bwiecie. Jednak postanowi\u0142 podwoi\u0107 t\u0119 liczb\u0119 w wyniku spadk\u00f3w wynik\u00f3w. Redukcje obejm\u0105 przede wszystkim pracownik\u00f3w spoza Japonii. Brytyjczycy obawiaj\u0105 si\u0119 zwolnie\u0144 w fabryce w Sunderland, poniewa\u017c wbrew wcze\u015bniejszym zapowiedziom nie zostanie tam przeniesiona produkcja nowego modelu x-trail.", "Dopiero w czwartek Nissan poda oficjalne informacje na temat zwolnie\u0144. \u2013 Nie zdecydowali\u015bmy jeszcze, co og\u0142osimy i nie komentujemy spekulacji\u201d \u2013 powiedzia\u0142 rzecznik Nissana Koji Okuda, cytowany przez The Guardian.", "W 2018 roku sprzeda\u017c Nissana spad\u0142a o 4,4 proc. do 5,52 mln sztuk. Najgorzej firma odczu\u0142a to w Stanach Zjednoczonych, gdzie odnotowano spadek o 9,3 proc., a w ca\u0142ej Europie o 14,9 proc.", "[AKTUALIZACJA 26.07.2019 r.]", "Podczas czwartkowej konferencji japo\u0144ski gigant potwierdzi\u0142 masowe zwolnienia. Jednak obejm\u0105 one nie 10 tys. os\u00f3b, a 12,5 tys. pracownik\u00f3w. Nie powiedziano jednak, kogo dotkn\u0105 redukcje. Firma og\u0142osi\u0142a spadek zysku netto o 94,5 proc. w pierwszym kwartale 2019 r. i by\u0142 to jeden z najgorszych wynik\u00f3w koncernu w ci\u0105gu dekady.", "Spadek sprzeda\u017cy odnotowano niemal na ca\u0142ym \u015bwiecie, a ci\u0119cia etat\u00f3w maj\u0105 skutkowa\u0107 du\u017cymi oszcz\u0119dno\u015bciami dla firmy. Z 12,5 tys. redukowanych etat\u00f3w, 6,4 tys. ju\u017c zosta\u0142o wdro\u017conych w o\u015bmiu lokalizacjach. Kolejne ci\u0119cia maj\u0105 odby\u0107 si\u0119 mi\u0119dzy 2020 a 2022 rokiem w nast\u0119pnych sze\u015bciu."]}
{"url": "https://www.bankier.pl/moto/samochod-roku-2020-znamy-kandydatow-4564/", "title": ["Samoch\u00f3d Roku 2020 \u2013 znamy kandydat\u00f3w"], "lead": ["Blisko 50 samochod\u00f3w powalczy o miano Samochodu Roku 2020. W\u015br\u00f3d nich jest sze\u015b\u0107 aut w pe\u0142ni elektrycznych, ale te\u017c takie klasyki jak volkswagen golf czy skoda octavia."], "text": ["Blisko 50 samochod\u00f3w powalczy o miano Samochodu Roku 2020. W\u015br\u00f3d nich jest sze\u015b\u0107 aut w pe\u0142ni elektrycznych, ale te\u017c takie klasyki jak volkswagen golf czy skoda octavia.", "Ostateczna lista aut bior\u0105cych udzia\u0142 w konkursie na Samoch\u00f3d Roku 2020 zostanie og\u0142oszona 14 pa\u017adziernika. Do fina\u0142u przejdzie siedem modeli, kt\u00f3re poznamy 25 listopada. Zwyci\u0119zca zostanie og\u0142oszony w przeddzie\u0144 marcowego salonu motoryzacyjnego w Genewie.", "W\u015br\u00f3d 48 modeli, nad kt\u00f3rymi b\u0119dzie debatowa\u0107 jury, znalaz\u0142o si\u0119 sze\u015b\u0107 aut elektrycznych. To audi e-tron, honda e, kia e-soul, tesla 3, e.go life i pierwszy elektryczny suv mercedesa \u2013 eqc. Na li\u015bcie mo\u017cemy znale\u017a\u0107 r\u00f3wnie\u017c model polestar 1 produkowany przez volvo.", "Dla por\u00f3wnania, w ubieg\u0142ym roku o miano najlepszego rywalizowa\u0142y w Genewie dwa elektryki \u2013 nissan leaf i ostateczny zwyci\u0119zca jaguar i-pace, nap\u0119dzany wodorem hyundai nexo i dwa hybrydowe lexusy \u2013 es i ux.", "Na li\u015bcie nie zabrak\u0142o tak\u017ce sportowych aut \u2013 ferrari portofino, ferrari f8 tributo, porsche taycan czy jeszcze nieprodukowanego seryjnie astona martina dbx, chevroleta corvette c8 stingray, a tak\u017ce powracaj\u0105cego po latach na rynek forda puma.", "O miano Samochodu Roku 2020 powalcz\u0105 tak\u017ce najnowsze wersje u\u017cywanych na co dzie\u0144 przez setki tysi\u0119cy Polak\u00f3w modeli \u2013 skoda octavia, volkswagen golf, renault clio i wracaj\u0105ca na drogi w wersji hatchback toyota corolla."]}
{"url": "https://www.bankier.pl/moto/polska-w-motoryzacyjnej-czolowce-europy-przez-blad-4582/", "title": ["Polska w motoryzacyjnej czo\u0142\u00f3wce Europy przez b\u0142\u0105d?"], "lead": ["Sze\u015bciu na dziesi\u0119ciu Polak\u00f3w posiada samoch\u00f3d \u2013 wynika z danych Eurostatu za 2017 rok. To sz\u00f3sty wynik w Unii Europejskiej. Niestety, brylujemy w innym rankingu. Co trzecie auto zarejestrowane w Polsce ma co najmniej 20 lat."], "text": ["Sze\u015bciu na dziesi\u0119ciu Polak\u00f3w posiada samoch\u00f3d \u2013 wynika z danych Eurostatu za 2017 rok. To sz\u00f3sty wynik w Unii Europejskiej. Niestety, brylujemy w innym rankingu. Co trzecie auto zarejestrowane w Polsce ma co najmniej 20 lat.", "Najbardziej zmotoryzowanym pa\u0144stwem Unii Europejskiej, podobnie jak we wcze\u015bniejszych latach, tak i w 2017 r. by\u0142 Luksemburg, gdzie na 1000 mieszka\u0144c\u00f3w przypada\u0142o 670 samochod\u00f3w.", "\u2013 Na tak wysok\u0105 liczb\u0119 aut wp\u0142yw mog\u0105 mie\u0107 m.in. pracownicy transgraniczni korzystaj\u0105cy z samochod\u00f3w s\u0142u\u017cbowych zarejestrowanych w Luksemburgu \u2013 czytamy w raporcie Eurostatu.", "Bior\u0105c pod uwag\u0119 wszystkie europejskie pa\u0144stwa \u2013 bezapelacyjnym liderem okaza\u0142 si\u0119 Lichtenstein (773). Dla por\u00f3wnania, w Turcji na 1000 mieszka\u0144c\u00f3w przypada\u0142o raptem 149 aut.", "Drugie pod wzgl\u0119dem liczby aut na 1000 mieszka\u0144c\u00f3w by\u0142y W\u0142ochy (625), a trzecia Finlandia (617). Polsk\u0119 wyprzedzi\u0142y jeszcze dwa wyspiarskie kraje \u2013 Malta (613) i Cypr (609).", "W Polsce na 1000 mieszka\u0144c\u00f3w przypada\u0142y 593 samochody \u2013 o 3,9 proc. wi\u0119cej ni\u017c w 2016 r. Wynik ten pozwoli\u0142 wyprzedzi\u0107 m.in. Niemcy (561 aut), Francj\u0119 (478) i Wielk\u0105 Brytani\u0119 (471).", "Znacznie gorzej wypadamy pod wzgl\u0119dem wieku u\u017cywanych samochod\u00f3w. Przynajmniej w teorii.", "Polska bryluje w niechlubnym rankingu najstarszych aut. W naszym kraju co trzeci (35,2 proc.) samoch\u00f3d ma co najmniej 20 lat. Dane nie powinny jednak dziwi\u0107. Polacy w ci\u0105gu ostatniego p\u00f3\u0142rocza sprowadzili do Polski ponad p\u00f3\u0142 miliona u\u017cywanych aut, kt\u00f3re \u015brednio mia\u0142y prawie 12 lat, a po polskich drogach b\u0119d\u0105 je\u017adzi\u0142y kolejne kilka lat.", "Druga pod wzgl\u0119dem liczby najstarszych aut w ca\u0142ym parku samochodowym by\u0142\u0105 Estonia (28,7 proc. aut przynajmniej 20-letnich), a trzecia Finlandia (23,7 proc.). Co pi\u0105te (20,30 proc.) auto mia\u0142o co najmniej 20 lat na Malcie.", "Wypominaj\u0105c wiek samochod\u00f3w je\u017cd\u017c\u0105cych po polskich drogach, nie spos\u00f3b wspomnie\u0107 o jednej wa\u017cnej kwestii. ", ", czyli samochody figuruj\u0105ce w statystykach Centralnej Ewidencji Pojazd\u00f3w i Kierowc\u00f3w, ale de facto nieu\u017cywane. W jaki spos\u00f3b ich pomini\u0119cie wp\u0142ynie na statystyki, pokaza\u0142 raport Polskiego Zwi\u0105zku Przemys\u0142u Motoryzacyjnego opieraj\u0105cy si\u0119 wy\u0142\u0105cznie na aktualizowanych rekordach w CEPiK. Wed\u0142ug nich, polski park samochodowy liczy\u0142 nie 22,5, a 16,9 mln sztuk.", "Spo\u015br\u00f3d nich w dalszym ci\u0105gu najwi\u0119cej by\u0142o aut w wieku od 11 do 20 lat \u2013 54,5 proc. Aut co najmniej 20-letnich po polskich drogach je\u017adzi\u0142o ju\u017c jednak jedynie 14,9 a nie 35,2 proc.", "Najwi\u0119cej najm\u0142odszych aut (poni\u017cej 2 lat) je\u017adzi\u0142o w Irlandii (27,5 proc.), Luksemburgu (24 proc.) i Danii (23,6 proc.). W Polsce mniej ni\u017c 2 lata mia\u0142o jedynie 5,2 proc. zarejestrowanych samochod\u00f3w (nominalnie 1,16 mln). Najwi\u0119cej w polskim parku samochodowym by\u0142o aut w wieku od 10 do 20 lat \u2013 38,4 proc.", "Ponad po\u0142ow\u0119 (54 proc.) samochod\u00f3w zarejestrowanych w Polsce w 2017 r. stanowi\u0142y samochody nap\u0119dzane benzyn\u0105 bezo\u0142owiow\u0105. Zdecydowanie cz\u0119\u015bciej decydowali\u015bmy si\u0119 na ma\u0142e silniki \u2013 do 1,4 l. Tych \u2013 wed\u0142ug danych Eurostatu \u2013 by\u0142o a\u017c 7,2 mln (32,1 proc. spo\u015br\u00f3d wszystkich aut).", "Je\u015bli ju\u017c Polacy decydowali si\u0119 na diesla wybierali auta z silnikami o pojemno\u015bci od 1,4 do 2 litr\u00f3w (24,5 proc. spo\u015br\u00f3d wszystkich aut). Diesli z mocnymi silnikami \u2013 powy\u017cej 2 l. \u2013 by\u0142o nieco ponad 1 mln (4,7 proc.).", "W Europie wci\u0105\u017c mo\u017cna jednak znale\u017a\u0107 kraje zdominowane przez diesle. W\u015br\u00f3d nich bryluje Francja, gdzie jest ich a\u017c 68 proc. Na przeciwleg\u0142ym biegunie znalaz\u0142 si\u0119 z kolei Cypr, gdzie tylko 15,9 proc. aut mia\u0142o pod mask\u0105 silnik wysokopr\u0119\u017cny.", "Najwi\u0119cej mocnych diesli \u2013 z silnikami o pojemno\u015bci powy\u017cej 2 litr\u00f3w \u2013 je\u017adzi\u0142o w krajach ba\u0142tyckich \u2013 na \u0141otwie i w Estonii \u2013 odpowiednio 21,8 i 17 proc."]}
{"url": "https://www.bankier.pl/moto/polska-kilka-tysiecy-toyot-i-hond-do-naprawy-4608/", "title": ["Polska: kilka tysi\u0119cy toyot i hond do naprawy"], "lead": ["Blisko 5 tysi\u0119cy samochod\u00f3w producenci zg\u0142osili jako wadliwe i zagra\u017caj\u0105ce bezpiecze\u0144stwu. Kampania naprawcza obj\u0119\u0142a w Polsce m.in. hondy, lexusy i toyoty \u2013 w tym popularne modele yaris i corolla."], "text": ["Blisko 5 tysi\u0119cy samochod\u00f3w producenci zg\u0142osili jako wadliwe i zagra\u017caj\u0105ce bezpiecze\u0144stwu. Kampania naprawcza obj\u0119\u0142a w Polsce m.in. hondy, lexusy i toyoty \u2013 w tym popularne modele yaris i corolla.", "Do naprawy musi trafi\u0107 w sumie 4807 egzemplarzy. Bezpiecze\u0144stwu kierowc\u00f3w i pasa\u017cer\u00f3w zagra\u017caj\u0105 m.in. wadliwe poduszki powietrzne i hamulce.", "Najwi\u0119cej niesprawnych aut do Urz\u0119du Ochrony Konkurencji i Konsument\u00f3w zg\u0142osi\u0142a Honda. Na polskim rynku to 3780 egzemplarzy. Kampania naprawcza obejmie a\u017c 10 modeli. Wezwania do autoryzowanych stacji obs\u0142ugi otrzymaj\u0105 m.in. w\u0142a\u015bciciele wyprodukowanych w Wielkiej Brytanii, Japonii, Chinach, Stanach Zjednoczonych i Tajlandii modeli:", "W pojazdach, w kt\u00f3rych wymienione zosta\u0142y przednie poduszki powietrzne \u2013 zar\u00f3wno po wypadku lub w ramach wcze\u015bniejszych kampanii naprawczych, u\u017cyto nape\u0142niacza wyprodukowanego przy u\u017cyciu wadliwego materia\u0142u pirotechnicznego zawieraj\u0105cego gaz.", "W wyniku d\u0142u\u017cszego oddzia\u0142ywania wilgoci i wysokiej temperatury materia\u0142 mo\u017ce wytwarza\u0107 zbyt wysokie ci\u015bnienie podczas nape\u0142niania poduszki spowodowanego wypadkiem. Je\u015bli ci\u015bnienie wewn\u0119trzne b\u0119dzie zbyt wysokie, nape\u0142niacz mo\u017ce p\u0119kn\u0105\u0107, w wyniku czego do kabiny przedostan\u0105 si\u0119 metalowe od\u0142amki obudowy.", "W przypadku Toyoty wadliwe okaza\u0142y si\u0119 modele camry, rav7, prius phv i najch\u0119tniej kupowana przez Polak\u00f3w w czerwcu corolla. Usterki wykryto tak\u017ce w pojazdach lexus es300h, ux250h i lc500/500h Na polskim rynku wady wykryto w 1027 pojazdach wyprodukowane w Japonii pomi\u0119dzy 26 kwietnia a 6 czerwca 2019 r.", "W autach wyposa\u017conych we wspomaganie uk\u0142adu hamulcowego wadliwy okaza\u0142 si\u0119 silnik nap\u0119dzaj\u0105cy pomp\u0119. Jak informuje producent, w silniku zastosowany zosta\u0142 szczotkotrzymacz wykonany z tworzywa sztucznego. Element ma nieprawid\u0142owy kszta\u0142t, co mo\u017ce skutkowa\u0107 blokowaniem si\u0119 jednej ze szczotek. Je\u015bli dojdzie do blokady, mo\u017ce doj\u015b\u0107 do przerwa po\u0142\u0105czenia elektrycznego w silniku i zatrzymania pompy wspomagania.", "W takiej sytuacji po kilku pr\u00f3bach wci\u015bni\u0119cia hamulca, mo\u017ce nast\u0105pi\u0107 ca\u0142kowita utrata wspomagania, co z kolei mo\u017ce spowodowa\u0107 znaczne wyd\u0142u\u017cenie drogi hamowania.", "W\u0142a\u015bciciele felernych egzemplarzy otrzymaj\u0105 zaproszenia na bezp\u0142atn\u0105 napraw\u0119 do autoryzowanych stacji obs\u0142ugi.", "Do Urz\u0119du Ochrony Konkurencji i Konsument\u00f3w zg\u0142oszone zosta\u0142y tak\u017ce wady w hybrydowych toyotach yaris. To 505 sztuk wyprodukowanych pomi\u0119dzy 6 lutego a 2 kwietnia 2019 r. we Francji. Wadliwe okaza\u0142y si\u0119 lutowane tranzystory w przetworniku DC-DC redukuj\u0105cym napi\u0119cie z akumulatora wysokonapi\u0119ciowego.", "Zmiany temperatury podczas jazdy mog\u0105 doprowadzi\u0107 do od\u0142\u0105czenia si\u0119 tranzystor\u00f3w. W\u00f3wczas akumulator niskonapi\u0119ciowy nie b\u0119dzie prawid\u0142owo \u0142adowany, co zasygnalizuje lampka kontrolna i sygna\u0142 ostrzegawczy. W przypadku dalszej jazdy i roz\u0142adowania akumulatora, uk\u0142ad hybrydowy zostanie wy\u0142\u0105czony. Jak informuje producent, podczas jazdy z wy\u017cszymi pr\u0119dko\u015bciami utrata mocy generowanej przez uk\u0142ad hybrydowy mo\u017ce zwi\u0119kszy\u0107 ryzyko kolizji.", "Wadliwe pojazdy zostan\u0105 bezp\u0142atnie naprawione w ASO."]}
{"url": "https://www.bankier.pl/moto/jak-food-truck-to-fiat-jak-karawan-to-mercedes-nowe-dane-z-cepik-u-4620/", "title": ["Jak food truck to fiat, jak karawan to mercedes. Nowe dane z CEPiK-u"], "lead": ["Co \u0142\u0105czy food trucka z karawanem i autem do produkcji materia\u0142\u00f3w wybuchowych? To \u2013 wed\u0142ug Centralnej Ewidencji Pojazd\u00f3w i Kierowc\u00f3w \u2013 pojazdy specjalne. W ci\u0105gu ostatnich 10 lat Polacy zarejestrowali ich blisko 100 tysi\u0119cy \u2013 wynika z danych Ministerstwa Cyfryzacji. Jakich najwi\u0119cej?"], "text": ["Co \u0142\u0105czy food trucka z karawanem i autem do produkcji materia\u0142\u00f3w wybuchowych? To \u2013 wed\u0142ug Centralnej Ewidencji Pojazd\u00f3w i Kierowc\u00f3w \u2013 pojazdy specjalne. W ci\u0105gu ostatnich 10 lat Polacy zarejestrowali ich blisko 100 tysi\u0119cy \u2013 wynika z danych Ministerstwa Cyfryzacji. Jakich najwi\u0119cej?", "Ministerstwo Cyfryzacji pod lup\u0119 wzi\u0119\u0142o jedynie samochody, kt\u00f3re zosta\u0142y zarejestrowane w Polsce po raz pierwszy w ci\u0105gu ostatnich 10 lat \u2013 zar\u00f3wno nowe, jak i u\u017cywane oraz sprowadzone do Polski z zagranicy. W zestawieniu zabrak\u0142o wi\u0119c przyczep.", "\u2013 W tym czasie w urz\u0119dach zg\u0142oszono oko\u0142o stu tysi\u0119cy samochod\u00f3w specjalnych \u2013 m\u00f3wi minister cyfryzacji Marek Zag\u00f3rski.", "W bazie CEPiK w\u015br\u00f3d pojazd\u00f3w specjalnych kr\u00f3luj\u0105 auta pomocy drogowej. W ostatniej dekadzie zarejestrowano po raz pierwszy w Polsce 22\u00a0294 takie pojazdy.", "Na drugim miejscu znalaz\u0142y si\u0119 kampery. W Polsce jest 12\u00a0788 wakacyjnych dom\u00f3w na ko\u0142ach.", "Podium uzupe\u0142ni\u0142y wozy stra\u017cackie. W ci\u0105gu ostatnich 10 lat Pa\u0144stwowa Stra\u017c Po\u017carna, jak i Ochotnicze Stra\u017ce Po\u017carne zarejestrowa\u0142y 10\u00a0776 woz\u00f3w. Nale\u017cy jednak doda\u0107 do nich tak\u017ce 120 pojazd\u00f3w sklasyfikowanych jako wozy ratowniczo-ga\u015bnicze. Stra\u017cacy zarejestrowali tak\u017ce spor\u0105 cz\u0119\u015b\u0107 spo\u015br\u00f3d 4573 samojezdnych podno\u015bnik\u00f3w.", "W bazie CEPiK widnieje tak\u017ce 7966 karetek pogotowia ratunkowego. Najwi\u0119cej \u2013 6226 pojazd\u00f3w \u2013 w rubryce z przeznaczeniem ma wpisane \u201esamoch\u00f3d sanitarny\u201d, a 1248 to karetki sanitarne.", "Po polskich drogach je\u017cd\u017c\u0105 tak\u017ce 173 mobilne ambulatoria i laboratoria, jak r\u00f3wnie\u017c 319 pojazd\u00f3w do przewozu os\u00f3b niepe\u0142nosprawnych.", "Nieco wi\u0119cej wydanych kart pojazd\u00f3w dotyczy samochod\u00f3w s\u0142u\u017c\u0105cych do oczyszczania i konserwacji dr\u00f3g. To w sumie 8065 aut. W\u015br\u00f3d nich najwi\u0119ksz\u0105 grup\u0119 stanowi\u0105 pojazdy widoczne na drogach zw\u0142aszcza zim\u0105, czyli p\u0142ugopiaskarki \u2013 5737 sztuk. Przedsi\u0119biorstwa zajmuj\u0105ce si\u0119 utrzymywaniem porz\u0105dku zarejestrowa\u0142y tak\u017ce 2097 aut do oczyszczania dr\u00f3g, 208 zamiatarek i 23 polewaczko-zmywarki.", "W CEPiK-u nie brakuje tak\u017ce food truck\u00f3w. Aut zarejestrowanych jako sklep lub bar na ko\u0142ach \u00a0jest w sumie 2457. W\u015br\u00f3d nich, opr\u00f3cz tradycyjnych food truck\u00f3w, s\u0105 tak\u017ce mobilne sklepy z w\u0119dlinami i pieczywem.", "Furgonetki s\u0142u\u017c\u0105ce do sprzeda\u017cy \u017cywno\u015bci sprowadzane s\u0105 najcz\u0119\u015bciej z Niemiec (69 proc.). Najpopularniejszymi markami s\u0105 z kolei Fiat (34,3 proc.) i Mercedes (21,3 proc.).", "Pojazdy specjalne to nie tylko co\u015b dla cia\u0142a, ale i dla ducha. Po polskich drogach \u2013 wed\u0142ug Ministerstwa Cyfryzacji \u2013 je\u017adzi m.in. 58 bibliotek, kin i wystaw na k\u00f3\u0142kach, 17 mobilnych garder\u00f3b i charakteryzatorni wykorzystywanych przez teatry.", "17 zarejestrowanych w ci\u0105gu ostatnich 10 lat pojazd\u00f3w s\u0142u\u017cy\u0142o z kolei do pomiar\u00f3w w otworach wiertniczych, a 2 auta u\u017cywane by\u0142y do produkcji materia\u0142\u00f3w wybuchowych.", "Pojazdami specjalnymi s\u0105 tak\u017ce karawany. W ci\u0105gu ostatnich 10 lat zak\u0142ady pogrzebowe zarejestrowa\u0142y 5079 takich samochod\u00f3w. Jak wynika z bazy CEPiK, do przewozu zw\u0142ok wykorzystywane s\u0105 najcz\u0119\u015bciej mercedesy \u2013 to prawie 3 tys. tego typu aut. Na ministerialnej li\u015bcie znajduj\u0105 si\u0119 tak\u017ce jaguary i produkowane w Stanach Zjednoczonych auta marki Cadillac. Popularne w\u015br\u00f3d karawan\u00f3w s\u0105 tak\u017ce samochody marki Pilato, czyli przerobione na karawany przez w\u0142osk\u0105 firm\u0119 o tej nazwie auta innych marek \u2013 najcz\u0119\u015bciej mercedesy i jaguary."]}
{"url": "https://www.bankier.pl/moto/rz-polacy-bija-mandatowe-rekordy-4636/", "title": ["Polacy bij\u0105 mandatowe rekordy"], "lead": ["Liczba zapyta\u0144 o polskich kierowc\u00f3w przychodz\u0105cych z innych pa\u0144stw lawinowo ro\u015bnie \u2013 pisze wtorkowa \u201eRzeczpospolita\u201d."], "text": ["\u201eLiczba zapyta\u0144 o dane polskich kierowc\u00f3w z roku na rok ro\u015bnie. W 2018 r. wynios\u0142a 1,5 mln. W por\u00f3wnaniu z 2017 r. to wzrost a\u017c o 50 proc. Tegorocznych danych na razie nie ma\u201d \u2013 czytamy w \u201eRzeczpospolitej\u201d", "Dziennik podaje, \u017ce w 2018 r. do Krajowego Punktu Kontaktowego, kt\u00f3ry dzia\u0142a przy Ministerstwie Cyfryzacji, wp\u0142yn\u0119\u0142o 1 mln 510 566 zapyta\u0144 dotycz\u0105cych polskich kierowc\u00f3w, kt\u00f3rzy przekroczyli dozwolon\u0105 pr\u0119dko\u015b\u0107 na terenie kraj\u00f3w Unii Europejskiej. \u201eNajwi\u0119cej zapyta\u0144 pochodzi z Niemiec \u2013 729 624. Kolejne miejsca zajmuj\u0105 W\u0142ochy \u2013 143 218; Francja \u2013 133 194; Holandia \u2013 124 659\u201d \u2013 czytamy.", "Dodano, \u017ce nie zawsze mandat trzeba p\u0142aci\u0107. Wszystko zale\u017cy od jego wysoko\u015bci. \u201ePonad 70 proc. mandat\u00f3w udaje si\u0119 wyegzekwowa\u0107. Reszta po wymianie korespondencji bywa darowana. To g\u0142\u00f3wnie mandaty do 70 euro. Zagranicznej policji nie op\u0142aca si\u0119 wysy\u0142a\u0107 korespondencji, t\u0142umaczy\u0107 pism przy niewielkich mandatach\u201d \u2013 m\u00f3wi, cytowany przez gazet\u0119, Dariusz Rogala, wsp\u00f3\u0142autor jednego z program\u00f3w skutecznej egzekucji kar pieni\u0119\u017cnych w UE. (PAP) ", "dma/ amac/"]}
{"url": "https://www.bankier.pl/moto/ulubione-stacje-paliw-polakow-lider-z-miazdzaca-przewaga-4641/", "title": ["Ulubione stacje paliw Polak\u00f3w. Lider z mia\u017cd\u017c\u0105c\u0105 przewag\u0105"], "lead": ["Co drugi kierowca w Polsce tankuje na Orlenie. Na dalszych miejscach znalaz\u0142y si\u0119 brytyjskie BP i Shell \u2013 wynika z raportu Instytutu Bada\u0144 Spo\u0142ecznych i Rynkowych \u201eAnaliza postrzegania stacji paliw w Polsce\u201c. Wyniki poszczeg\u00f3lnych koncern\u00f3w koreluj\u0105 z liczb\u0105 stacji, jakie posiadaj\u0105 w Polsce."], "text": ["Co drugi kierowca w Polsce tankuje na Orlenie. Na dalszych miejscach znalaz\u0142y si\u0119 brytyjskie BP i Shell \u2013 wynika z raportu Instytutu Bada\u0144 Spo\u0142ecznych i Rynkowych \u201eAnaliza postrzegania stacji paliw w Polsce\u201c. Wyniki poszczeg\u00f3lnych koncern\u00f3w koreluj\u0105 z liczb\u0105 stacji, jakie posiadaj\u0105 w Polsce.", "Najcz\u0119\u015bciej odwiedzanymi stacjami paliw w Polsce \u2013 wed\u0142ug raportu IBRiS \u2013 by\u0142y plac\u00f3wki Orlenu. Tankowa\u0142o tam 54 proc. ankietowanych. Orlen jako najch\u0119tniej odwiedzan\u0105 stacj\u0119 wybiera\u0142o wi\u0119cej kobiet ni\u017c m\u0119\u017cczyzn \u2013 odpowiednio 60 i 46 proc.", "Po paliwo na stacje BP je\u017adzi\u0142o 11 proc. respondent\u00f3w. Shell i Lotos wybiera\u0142o po 8 proc. os\u00f3b. Poza podium uplasowa\u0142o si\u0119 CircleK (dawny Statoil) \u2013 4 proc. Jeden na stu ankietowanych na tankowanie zje\u017cd\u017ca\u0142 na stacje Amic (dawny Lukoil) i nale\u017c\u0105ce do najwi\u0119kszego z niezale\u017cnych operator\u00f3w stacje Moya.", " Najcz\u0119\u015bciej wybierany Orlen ma 1779 stacji, w tym 43 pod szyldem Bliska. Ponad trzy razy mniej plac\u00f3wek w Polsce posiada BP \u2013 550, kt\u00f3ry w tym zestawieniu wyprzedza Lotos \u2013 493 i Shell \u2013 415.", "Najcz\u0119\u015bciej wybierane stacje paliw, a liczba plac\u00f3wek", "\u0179r\u00f3d\u0142o: opracowanie Bankier.pl \u2013 dane IBRiS i POPiHN", "Nieco mniejsza dysproporcj\u0105 pomi\u0119dzy Orlenem, a pozosta\u0142ymi koncernami paliwowymi cechowa\u0142y si\u0119 odpowiedzi na pytanie o ulubion\u0105 stacj\u0119 paliw, niezale\u017cnie od lokalizacji i odleg\u0142o\u015bci od stacji. Orlen w tym przypadku wybra\u0142o 44 proc. respondent\u00f3w. Na drugim miejscu znalaz\u0142 si\u0119 Lotos \u2013 13 proc., 10 proc. os\u00f3b niezale\u017cnie od lokalizacji tankowa\u0142oby na stacjach BP, a 8 proc. na Shellu. 3 proc. ankietowanych chcia\u0142oby, aby w ich okolicy powsta\u0142a stacja CircleK, a po 1 proc. wybra\u0142oby paliwo z dystrybutor\u00f3w nale\u017c\u0105cych do sieci Moya i Amic.", "Stacje nale\u017c\u0105ce do austriackiej sieci Amic, kt\u00f3ra w 2016 r. przej\u0119\u0142a polsk\u0105 sie\u0107 stacji rosyjskiego Lukoila, mog\u0142y liczy\u0107 na najmniejsze zaufanie kierowc\u00f3w przepytanych przez IBRiS (12 proc.). Paliwu ze stacji Huzar nie ufa\u0142o 6 proc. badanych. Nieufno\u015b\u0107 wobec pozosta\u0142ych koncern\u00f3w waha\u0142a si\u0119 od 1 do 3 proc.", "Najwi\u0119kszym zaufaniem ankietowani obdarzali stacje Orlenu \u2013 61 proc., BP \u2013 40 proc., Shella \u2013 38 proc. Co trzeci kierowca z zaufaniem zjecha\u0142by na stacje Lotosu (32 proc.), a co czwarty (28 proc.) mia\u0142 zaufanie do produkt\u00f3w CircleK.", "Podobne wyniki uzyskano w przypadku deklarowanego poziomu sympatii wobec poszczeg\u00f3lnych stacji paliw."]}
{"url": "https://www.bankier.pl/moto/skoda-w-i-polroczu-dostarczyla-w-polsce-347-tys-pojazdow-na-swiecie-6209-tys-4473/", "title": ["Skoda w I p\u00f3\u0142roczu dostarczy\u0142a w Polsce 34,7 tys. pojazd\u00f3w, na \u015bwiecie \u2013 620,9 tys."], "lead": ["W pierwszym p\u00f3\u0142roczu 2019 roku Skoda dostarczy\u0142a do klient\u00f3w w Polsce prawie 34,7 tys. pojazd\u00f3w, pozostaj\u0105c liderem rynku motoryzacyjnego \u2013 poda\u0142a Skoda Polska. Klientom na ca\u0142ym \u015bwiecie marka dostarczy\u0142a 620,9 tys. pojazd\u00f3w."], "text": ["W pierwszym p\u00f3\u0142roczu 2019 roku Skoda dostarczy\u0142a do klient\u00f3w w Polsce prawie 34,7 tys. pojazd\u00f3w, pozostaj\u0105c liderem rynku motoryzacyjnego \u2013 poda\u0142a Skoda Polska. Klientom na ca\u0142ym \u015bwiecie marka dostarczy\u0142a 620,9 tys. pojazd\u00f3w.", "Na mi\u0119dzynarodowym rynku samochodowym, wy\u0142\u0105czaj\u0105c Chiny, marka zanotowa\u0142a wzrost o 1,6 proc. w stosunku do tego samego okresu w poprzednim roku, realizuj\u0105c 495 tys. dostaw. Jak podano we wtorek w komunikacie prasowym, niekorzystna sytuacja na chi\u0144skim rynku motoryzacyjnym odbi\u0142a si\u0119 jednak na ca\u0142o\u015bciowych wynikach Skody za pierwsze p\u00f3\u0142rocze daj\u0105c wynik o 4,9 proc. ni\u017cszy w stosunku do roku poprzedniego.", "W Polsce Skoda zamkn\u0119\u0142a pierwsze p\u00f3\u0142rocze z wynikiem 34 tys. 672 zarejestrowanych samochod\u00f3w, pozostaj\u0105c niezmiennie liderem rynku motoryzacyjnego. Dwa modele marki\u00a0\u2013 octavia i fabia, by\u0142y w tym czasie najcz\u0119\u015bciej wybieranymi pojazdami przez Polak\u00f3w.", "W Europie \u015arodkowej producent odnotowa\u0142 wynosz\u0105cy 4 proc. spadek; w ci\u0105gu pierwszych sze\u015bciu miesi\u0119cy dostarczy\u0142 110,4 tys. pojazd\u00f3w. W Europie Zachodniej Skoda dostarczy\u0142a klientom 275,7 tys. pojazd\u00f3w, co stanowi wzrost o 3,2 proc. w stosunku do tego samego okresu w ubieg\u0142ym roku.", "Na drugim najwi\u0119kszym dla marki rynku, w Niemczech, w pierwszym p\u00f3\u0142roczu producent dostarczy\u0142 w sumie 99 tys. pojazd\u00f3w, poprawiaj\u0105c wynik z poprzedniego roku o 6,5 proc. Jak podano, w pierwszej po\u0142owie roku producent odnotowa\u0142 tak\u017ce dwucyfrowy wzrost w Austrii (15,6 tys. pojazd\u00f3w, + 10,1 proc.), Szwajcarii (11,8 tys. pojazd\u00f3w, + 28,9 proc.) i Danii (9 tys. pojazd\u00f3w, + 22,8 proc.).", "W Europie Wschodniej, z wy\u0142\u0105czeniem Rosji, w pierwszej po\u0142owie roku Skoda zwi\u0119kszy\u0142a dostawy do 24,5 tys. pojazd\u00f3w (+ 8,3 proc.). Marka pochwali\u0142a si\u0119 wynikami z Serbii (4 tys. pojazd\u00f3w, + 13,2 proc.), Bu\u0142garii (2,6 tys. pojazd\u00f3w, + 27,2 proc.) oraz Kazachstanu (500 pojazd\u00f3w, + 133,5 proc.). W Rosji Skoda dostarczy\u0142a 39,8 tys. pojazd\u00f3w i odnotowa\u0142a wzrost o 9,6 proc.", "Na najwi\u0119kszym jednolitym rynku marki, w Chinach, Skoda dostarczy\u0142a 125,9 tys. pojazd\u00f3w (- 23,9 proc.).", "Marka poda\u0142a, \u017ce motorem wzrostu w nadchodz\u0105cych miesi\u0105cach ma by\u0107 nowa kompaktowa Scala, od\u015bwie\u017cona rodzina modelu superb oraz SUV-y karoq, kodiaq, a tak\u017ce nowy miejski SUV kamiq.", "autor: Rafa\u0142 Pogrzebny"]}
{"url": "https://www.bankier.pl/moto/podwyzki-oplat-za-parkowanie-w-krakowie-beda-mniejsze-niz-planowano-4475/", "title": ["Podwy\u017cki op\u0142at za parkowanie w Krakowie b\u0119d\u0105 mniejsze, ni\u017c planowano"], "lead": ["16 lipca na nadzwyczajnej sesji Rady Miasta Krakowa radni zadecyduj\u0105 o op\u0142atach za parkowanie. Podwy\u017cki b\u0119d\u0105 ni\u017csze, ni\u017c planowano, zgodnie z propozycj\u0105 prezydenta za godzin\u0119 postoju kierowcy zap\u0142ac\u0105 w zale\u017cno\u015bci od podstrefy 6, 5 lub 4 z\u0142."], "text": ["Ostateczna decyzja w tej sprawie b\u0119dzie nale\u017ce\u0107 do radnych.", "Wed\u0142ug pierwotnej propozycji Zarz\u0105du Transportu Publicznego op\u0142aty w \u015bcis\u0142ym centrum mia\u0142y wzrosn\u0105\u0107 z 3 z\u0142 do 9 z\u0142; 7 lub 5 z\u0142 za pierwsz\u0105 godzin\u0119 i by\u0107 zr\u00f3\u017cnicowane w kolejnych godzinach w zale\u017cno\u015bci od podstrefy, na kt\u00f3re podzielona jest strefa p\u0142atnego parkowania w Krakowie.", "Jak t\u0142umaczy\u0142 radnym dyrektor Zarz\u0105du Transportu Publicznego w Krakowie \u0141ukasz Franek, podwy\u017cki mia\u0142y doprowadzi\u0107 do wi\u0119kszej rotacji na miejscach parkingowych zw\u0142aszcza w \u015ar\u00f3dmie\u015bciu i nak\u0142oni\u0107 mieszka\u0144c\u00f3w do korzystania z transportu zbiorowego, a stawka 9 z\u0142 za godzin\u0119 parkowania w centrum to op\u0142ata \u201erynkowa\u201d \u2013 por\u00f3wnywalna z cenami, jakie obowi\u0105zuj\u0105 na parkingach komercyjnych.", "Zaproponowane stawki wywo\u0142a\u0142y gor\u0105c\u0105 dyskusj\u0119. Radni z r\u00f3\u017cnych klub\u00f3w sygnalizowali, \u017ce s\u0105 one zbyt wysokie, cho\u0107 wszyscy byli zgodni, \u017ce podwy\u017cki s\u0105 potrzebne. Prezydent zg\u0142aszaj\u0105c autopoprawk\u0119 do uchwa\u0142y napisa\u0142, \u017ce zmiany wynikaj\u0105 z temat\u00f3w poruszonych w dyskusji.", "Jaka jest najnowsza propozycja? Podobnie jak poprzednio podzielenie podstref p\u0142atnego parkowania na trzy grupy cenowe \u2013 zale\u017cnie od atrakcyjno\u015bci turystycznej i zat\u0142oczenia na ulicach. Op\u0142ata za parkowanie w podstrefie A to 6 z\u0142 za godzin\u0119, w podstrefie B 5 z\u0142 i podstrefie C \u2013 4 z\u0142. Nie ma ju\u017c zr\u00f3\u017cnicowania stawek w zale\u017cno\u015bci od tego, jak d\u0142ugo pozostawimy samoch\u00f3d w strefie.", "Op\u0142aty b\u0119d\u0105 pobierane tak\u017ce w weekendy, w godzinach od 10 do 20.", "Niezmieniona zosta\u0142a cena abonamentu dla mieszka\u0144c\u00f3w strefy \u2013 nadal b\u0119dzie on kosztowa\u0142 10 z\u0142 za miesi\u0105c.", "W autopoprawce prezydent obni\u017cy\u0142 kar\u0119 za nieuiszczenie op\u0142aty za post\u00f3j z 200 do 150 z\u0142 i wycofa\u0142 propozycj\u0119 abonamentu dla pojazd\u00f3w instytucji miejskich, co by\u0142o zapisane w pierwszej wersji uchwa\u0142y.", "\u201eProponowana stawka 6 z\u0142 za godzin\u0119 parkowania to absolutne minimum, aby doprowadzi\u0107 do naprawy sytuacji w strefie p\u0142atnego parkowania czyli zwi\u0119kszy\u0107 rotacj\u0119 pojazd\u00f3w na tym obszarze\u201d \u2013 powiedzia\u0142 PAP rzecznik Zarz\u0105du Transportu Publicznego Bartosz Pi\u0142at. Doda\u0142, \u017ce wed\u0142ug analizy przeprowadzonej w 2018 r. po\u0142owa samochod\u00f3w sta\u0142a w strefie p\u0142atnego parkowania od 6 do 7 godzin.", "W autopoprawce prezydent proponuje tak\u017ce powr\u00f3t do papierowych identyfikator\u00f3w za szyb\u0105 samochodu. \u201eOd stycznia 2018 r. kierowcy nie pos\u0142ugiwali si\u0119 papierowymi identyfikatorami. Wracamy do nich, bo u\u0142atwiaj\u0105 prowadzenie kontroli drogowych. Nie ka\u017cdy patrol stra\u017cy miejskiej czy policji ma dost\u0119p do systemu, kt\u00f3ry pokazuje uprawnienia mieszka\u0144c\u00f3w do parkowania w danej podstrefie. O takie identyfikatory prosili sami mieszka\u0144cy, kt\u00f3rzy chc\u0105 kontrolowa\u0107, kto zostawia samoch\u00f3d w strefie\u201d \u2013 wyja\u015bni\u0142 Pi\u0142at. Jak poda\u0142 tylko na placu Wszystkich \u015awi\u0119tych w 2018 zatrzymano do 550 pojazd\u00f3w nieuprawnionych do wjazdu w to miejsce.", "W \u015brod\u0119 radni maj\u0105 zdecydowa\u0107 tak\u017ce o likwidacji sp\u00f3\u0142ki Miejska Infrastruktura, kt\u00f3ra do tej pory by\u0142a odpowiedzialna za budowanie w mie\u015bcie parking\u00f3w i obs\u0142ug\u0119 strefy p\u0142atnego parkowania. Te zadania ma przej\u0105\u0107 Zarz\u0105d Dr\u00f3g Miasta Krakowa.", "autor: Ma\u0142gorzata Wosion-Czoba"]}
{"url": "https://www.bankier.pl/moto/aplikacja-zamiast-gotowki-na-a4-nowy-system-poboru-oplat-juz-dziala-4478/", "title": ["Aplikacja zamiast got\u00f3wki na A4. Nowy system poboru op\u0142at ju\u017c dzia\u0142a"], "lead": [], "text": ["O uruchomieniu systemu pozwalaj\u0105cego p\u0142aci\u0107 za przejazd przy pomocy aplikacji Autopay, znanej ju\u017c z autostrady A1, poinformowa\u0142a we wtorek zarz\u0105dzaj\u0105ca odcinkiem A4 mi\u0119dzy Krakowem a Katowicami sp\u00f3\u0142ka Stalexport Autostrada Ma\u0142opolska (SAM).", "Podstaw\u0105 systemu jest tzw. videotolling, daj\u0105cy mo\u017cliwo\u015b\u0107 identyfikowania tablic rejestracyjnych samochod\u00f3w. Aplikacja Autopay pozwala zrejestrowa\u0107 pojazd w bazie i powi\u0105za\u0107 numer rejestracyjny z kart\u0105 kredytow\u0105 lub p\u0142atnicz\u0105.", "Zainstalowane na bramkach urz\u0105dzenia odczytuj\u0105 tablic\u0119 rejestracyjn\u0105 i automatycznie podnosz\u0105 szlaban. P\u0142atno\u015b\u0107 odbywa si\u0119 bez zaanga\u017cowania kierowcy. To pierwsza metoda p\u0142atno\u015bci za przejazd autostrad\u0105, kt\u00f3ra nie wymaga instalowania dodatkowych urz\u0105dze\u0144 oraz dokonywania p\u0142atno\u015bci \u201ez g\u00f3ry\u201d.", "A4Go na trasie Katowice-Krak\u00f3w", "\u201eUpowszechnienie aplikacji Autopay mo\u017ce znacz\u0105co wp\u0142yn\u0105\u0107 na czas podr\u00f3\u017cy A4 Katowice-Krak\u00f3w, szczeg\u00f3lnie w okresach wzmo\u017conego ruchu\u201d \u2013 poda\u0142a we wtorek sp\u00f3\u0142ka SAM.", "Videotolling jest metod\u0105 p\u0142atno\u015bci opart\u0105 o identyfikacj\u0119 numeru rejestracyjnego pojazdu, przeznaczon\u0105 dla pojazd\u00f3w osobowych oraz dostawczych (kategorie 1-5, z wy\u0142\u0105czeniem motocykli). \u017beby z niej korzysta\u0107, nale\u017cy zainstalowa\u0107 w telefonie bezp\u0142atn\u0105 aplikacj\u0119 Autopay, dost\u0119pn\u0105 w sklepach Google Play oraz App Store. Zak\u0142adaj\u0105c konto w aplikacji, nale\u017cy poda\u0107 numer rejestracyjny, a tak\u017ce wprowadzi\u0107 dane aktywnej karty kredytowej lub p\u0142atniczej.", "Wje\u017cd\u017caj\u0105c na plac poboru op\u0142at w Mys\u0142owicach lub w Balicach trzeba wybra\u0107 lini\u0119 oznakowan\u0105 symbolem czarnej kamery na \u017c\u00f3\u0142tym tle. Z my\u015bl\u0105 o u\u017cytkownikach Autopay wydzielone zosta\u0142y trzy bramki w ka\u017cdym kierunku: dwie pierwsze od lewej strony oraz jedna bramka z prawej strony placu poboru. Skrajna lewa bramka jest przeznaczona wy\u0142\u0105cznie dla p\u0142atno\u015bci automatycznych Autopay i A4Go.", "W przypadku omy\u0142kowego wjazdu na nieoznakowan\u0105 bramk\u0119, r\u00f3wnie\u017c b\u0119dzie mo\u017cna zap\u0142aci\u0107 przy u\u017cyciu Autopay, zg\u0142aszaj\u0105c taki zamiar inkasentowi, kt\u00f3ry uruchomi system \u2013 taka transakcja potrwa jednak zdecydowanie d\u0142u\u017cej.", "Przedstawiciele SAM wskazuj\u0105, i\u017c wje\u017cd\u017caj\u0105c na plac poboru op\u0142at nie trzeba by\u0107 zalogowanym w aplikacji ani mie\u0107 przy sobie telefonu \u2013 system automatycznie odczytuje numer rejestracyjny, identyfikuje pojazd i podnosi szlaban. Po\u0142owa op\u0142aty zostanie pobrana na bramce wjazdowej oraz druga po\u0142owa na bramce wyjazdowej.", "W aplikacji mo\u017cna za\u0142o\u017cy\u0107 konto indywidualne albo firmowe, doda\u0107 kilka pojazd\u00f3w i pod\u0142\u0105czy\u0107 je pod jedn\u0105 lub wi\u0119cej kart kredytowych lub p\u0142atniczych, \u015bledzi\u0107 historie transakcji oraz otrzymywa\u0107 zbiorcze faktury za przejazdy. Videotolling na A4 Katowice-Krak\u00f3w rozpoznaje, poza numerami rejestracyjnymi wszystkich kraj\u00f3w Unii Europejskiej, tak\u017ce tablice ukrai\u0144skie.", "Z danych sp\u00f3\u0142ki SAM wynika, \u017ce w ub. roku z p\u0142atnego odcinka autostrady A4 mi\u0119dzy Katowicami a Krakowem korzysta\u0142o \u015brednio 45,3 tys. pojazd\u00f3w na dob\u0119, czyli o 5,2 proc. wi\u0119cej ni\u017c w tym samym okresie przed rokiem. Ubieg\u0142oroczny zysk grupy kapita\u0142owej Stalexport Autostrady, kt\u00f3rej cz\u0119\u015bci\u0105 jest sp\u00f3\u0142ka SAM, wyni\u00f3s\u0142 186,4 mln z\u0142.(PAP)", "autor: Marek B\u0142o\u0144ski", "mab/ drag/"]}
{"url": "https://www.bankier.pl/moto/policja-uruchomila-grupe-speed-bedzie-walczyc-z-piratami-drogowymi-4483/", "title": ["Policja uruchomi\u0142a grup\u0119 \u201eSpeed\u201d. B\u0119dzie walczy\u0107 z piratami drogowymi"], "lead": ["Pi\u0119\u0107 nowych bmw serii 3, w tym dwa nieoznakowane pojazdy gran turismo, wyjecha\u0142o dzisiaj na dolno\u015bl\u0105skie drogi. Za kierownice trafili policjanci z nowej grupy \u201eSpeed\u201d do walki z piratami drogowymi. Kolejne radiowozy powoli trafiaj\u0105 te\u017c do innych powiat\u00f3w."], "text": ["Pi\u0119\u0107 nowych bmw serii 3, w tym dwa nieoznakowane pojazdy gran turismo, wyjecha\u0142o dzisiaj na dolno\u015bl\u0105skie drogi. Za kierownice trafili policjanci z nowej grupy \u201eSpeed\u201d do walki z piratami drogowymi. Kolejne radiowozy powoli trafiaj\u0105 te\u017c do innych powiat\u00f3w.", "Grup\u0119 \u201eSpeed\u201d do walki z piratami drogowymi tworzy 48 policjant\u00f3w z ca\u0142ego wojew\u00f3dztwa dolno\u015bl\u0105skiego, g\u0142\u00f3wnie z drog\u00f3wki, ale tak\u017ce z wydzia\u0142u kryminalnego i walki z cyberprzest\u0119pczo\u015bci\u0105.", "W walce z piratami ma pom\u00f3c zw\u0142aszcza pi\u0119\u0107 nowych radiowoz\u00f3w, w tym dwa nieoznakowane \u2013 ", " Auta s\u0105 wyposa\u017cone w turbodo\u0142adowane dwulitrowe silniki 330 xDrive o mocy 252 KM. Pozwalaj\u0105 rozwin\u0105\u0107 250 km/h, a do \u201esetki\u201d rozp\u0119dzaj\u0105 si\u0119 w 6,2 sek.", "Trzy oznakowane radiowozy to tak\u017ce bmw serii 3. Auta ze 184-konnymi silnikami o pojemno\u015bci 2 litr\u00f3w osi\u0105gaj\u0105 240 km/h, a do setki rozp\u0119dzaj\u0105 si\u0119 w 7,1 sek. Dolno\u015bl\u0105scy policjanci otrzymali tak\u017ce pi\u0119\u0107 bus\u00f3w.", "Policjanci z grupy \u201eSpeed\u201d b\u0119d\u0105 mieli pe\u0142ne r\u0119ce roboty. Cho\u0107 od pocz\u0105tku roku liczba wypadk\u00f3w na dolno\u015bl\u0105skich drogach spad\u0142a, to zgin\u0119\u0142y w nich 105 os\u00f3b, o dwie wi\u0119cej ni\u017c przed rokiem.", "Jak donosi portal dziennik.pl, nieoznakowane bmw serii 3 gran turismo w pierwszej kolejno\u015bci dostan\u0105 policjanci z 20 powiat\u00f3w:"]}
{"url": "https://www.bankier.pl/moto/swiatowe-forum-elektromobilnosci-odbedzie-sie-jesienia-w-warszawie-4497/", "title": ["\u015awiatowe forum elektromobilno\u015bci odb\u0119dzie si\u0119 jesieni\u0105 w Warszawie"], "lead": ["We wrze\u015bniu w Warszawie odb\u0119dzie si\u0119 \u015bwiatowe forum elektromobilno\u015bci \u2013 zapowiedzia\u0142 w \u015brod\u0119 na konferencji wiceminister \u015brodowiska Micha\u0142 Kurtyka. Doda\u0142, \u017ce Global E-mobility Forum b\u0119dzie \u201enajwi\u0119kszym i najbardziej znacz\u0105cym miejscem do dyskusji o elektromobilno\u015bci\u201d."], "text": ["Kurtyka przypomnia\u0142, \u017ce podczas ubieg\u0142orocznego COP 24, kt\u00f3re odby\u0142o si\u0119 w Katowicach, Polska zg\u0142osi\u0142a trzy inicjatywy m.in. dotycz\u0105ce rozwoju elektromobilno\u015bci, sprawiedliwej transformacji i kwestii las\u00f3w.", "\u201eJe\u015bli chodzi elektromobilno\u015b\u0107, pod auspicjami premiera Mateusza Morawieckiego i w obecno\u015bci sekretarza generalnego ONZ Ant\u00f3nio Guterresa zbudowali\u015bmy najwi\u0119ksz\u0105 na \u015bwiecie koalicj\u0119 pa\u0144stw popieraj\u0105cych aktywny rozw\u00f3j elektromobilno\u015bci\u201d \u2013 powiedzia\u0142. Doda\u0142, \u017ce do paktu nale\u017c\u0105 43 kraje i ponad po\u0142owa ludno\u015bci \u015bwiata oraz organizacje i firmy; do tej pory do paktu przyst\u0105pi\u0142o 1200 firm.", "Jak zaznaczy\u0142, Global E-mobility Forum b\u0119dzie pierwszym spotkaniem w Polsce dedykowanym elektromobilno\u015bci realizowanej na tak\u0105 skal\u0119. Forum ma przyspieszy\u0107 \u2013 jak m\u00f3wi\u0142 \u2013 przep\u0142yw pomys\u0142\u00f3w i rozwi\u0105za\u0144 pomi\u0119dzy partnerami deklaracji \u201eDriving Change Together \u2013 Katowice Partnership for Electromobility\u201d.", "\u201eChcieliby\u015bmy, \u017ceby to by\u0142o najwi\u0119ksze i najbardziej znacz\u0105ce forum do dyskusji o elektromobilno\u015bci, oparte o rosn\u0105c\u0105 rol\u0119 polskiego przemys\u0142u, je\u015bli chodzi o rozw\u00f3j elektromobilno\u015bci\u201d \u2013 powiedzia\u0142.", "Na pytanie o to, czy podczas wrze\u015bniowego forum zostanie og\u0142oszona lokalizacja pod budow\u0119 fabryki polskich samochod\u00f3w elektrycznych, skoro ju\u017c podano, \u017ce na prze\u0142omie 2022 i 2023 roku ruszy\u0107 ma masowa produkcja polskich e-samochod\u00f3w, Kurtyka wyrazi\u0142 nadziej\u0119, \u017ce tak, ale jak zaznaczy\u0142, \u201eto nale\u017cy do w\u0142adz sp\u00f3\u0142ki ElectroMobility Poland odpowiedzialnej za projekt, lub nadzoruj\u0105cego j\u0105 ministerstwa energii\u201d.", "W kwietniu br. prezes ElectroMobility Poland Piotr Zaremba zapowiedzia\u0142, \u017ce \u201ena prze\u0142omie 2022 i 2023 roku sp\u00f3\u0142ka ruszy z masow\u0105 produkcj\u0105 polskich samochod\u00f3w elektrycznych, a jej budowa ma potrwa\u0107 2-3 lata\u201d. (EMP odpowiedzialna jest r\u00f3wnie\u017c za projekt pierwszego polskiego elektryka \u2013 PAP).", "Wiceminister Kurtyka doda\u0142 natomiast, \u017ce \u201eju\u017c dzisiaj Polska jest najwi\u0119kszym w Europie producentem i eksporterem autobus\u00f3w elektrycznych\u201d. \u201eMamy \u015bwiadomo\u015b\u0107, \u017ce to od transportu publicznego zaczyna si\u0119 prawdziwa rewolucja elektromobilna\u201d \u2013 wskaza\u0142. Podkre\u015bli\u0142, \u017ce W Polsce produkujemy ogniwa, akumulatory litowo-jonowe, komponenty bateryjne oraz infrastruktur\u0119 \u0142adowania. W ramach Forum zorganizowana zostanie tak\u017ce strefa pokazowa \u2013 b\u0119dzie to og\u00f3lnodost\u0119pny dla zwiedzaj\u0105cych obszar dla prezentacji najnowszych rozwi\u0105za\u0144\u00b4 w zakresie elektromobilno\u015bci.", "Jak podkre\u015bli\u0142 wiceszef \u015brodowiska, elektromobilno\u015b\u0107 wymaga promowania tej idei i taka promocja odb\u0119dzie si\u0119 w Warszawie w dniach 18-19 wrze\u015bnia tego roku. \u201eW organizacji forum wspiera nas Polskie Stowarzyszenie Paliw Alternatywnych (PSPA), kt\u00f3re reprezentuje polsk\u0105 bran\u017c\u0119 elektromobilno\u015bci\u201d \u2013 doda\u0142.", "Obecny na konferencji dyrektor zarz\u0105dzaj\u0105cy PSPA Maciej Mazur powiedzia\u0142 PAP, \u017ce \u201ekonieczne jest podj\u0119cie przekrojowych dzia\u0142a\u0144 do rozwoju zeroemisyjnych technologii w sektorze transportu\u201d. Doda\u0142, \u017ce wrze\u015bniowe forum w Warszawie \u2013 to b\u0119dzie pierwszy tej skali globalny workshop i przegl\u0105d najlepszych praktyk dla wszystkich interesariuszy rynku e-mobility.", "\u201eZapowiadana formu\u0142a wydarzenia, w tym okr\u0105g\u0142y st\u00f3\u0142 elektromobilno\u015bci, liczne warsztaty i posiedzenia grup roboczych, w du\u017cej cz\u0119\u015bci po\u015bwi\u0119cona zostanie zaprezentowaniu i om\u00f3wieniu praktyk, kt\u00f3re skutecznie sprzyja\u0142y rozwojowi elektromobilno\u015bci na poszczeg\u00f3lnych rynkach\u201d \u2013 zaznaczy\u0142.", "Wed\u0142ug zapowiedzi prezydenta COP 24, Global e-Mobility Forum to tak\u017ce pocz\u0105tek prac nad mi\u0119dzynarodow\u0105 ksi\u0119g\u0105 dobrych praktyk elektromobilno\u015bci, kt\u00f3ra ma zosta\u0107 zaprezentowana podczas COP25 w Chile.", "ElectroMobility Poland powsta\u0142a w pa\u017adzierniku 2016 roku. Jej akcjonariuszami s\u0105 cztery koncerny energetyczne \u2013 PGE, Energa, Enea oraz Tauron, kt\u00f3re maj\u0105 po 25 proc. udzia\u0142\u00f3w. Sp\u00f3\u0142ka jest jednym z element\u00f3w planu rozw\u00f3j sektora elektromobilno\u015bci uwzgl\u0119dniony w Strategii na rzecz Odpowiedzialnego Rozwoju, czyli tzw. plan Morawieckiego, kt\u00f3ry zak\u0142ada m.in. reindustrializacj\u0119 i rozw\u00f3j innowacyjnych firm.", "Plan zak\u0142ada, \u017ce do 2025 r. po polskich drogach ma je\u017adzi\u0107 1 mln pojazd\u00f3w elektrycznych, za\u015b rozw\u00f3j elektromobilno\u015bci mia\u0142by poci\u0105gn\u0105\u0107 za sob\u0105 rozw\u00f3j innowacyjnego przemys\u0142u i rozw\u00f3j sieci elektroenergetycznych.", "autorka: Longina Grzeg\u00f3rska-Szpyt"]}
{"url": "https://www.bankier.pl/moto/rekordowy-wzrost-sprzedazy-elektrykow-w-polsce-w-i-polroczu-2019-4499/", "title": ["Rekordowy wzrost sprzeda\u017cy \u201eelektryk\u00f3w\u201d w Polsce w I p\u00f3\u0142roczu 2019"], "lead": ["W pierwszym p\u00f3\u0142roczu 2019 z salon\u00f3w wyjecha\u0142o ponad 278 tys. nowych osob\u00f3wek, to o 1,9 proc. wi\u0119cej ni\u017c w analogicznym okresie ub. roku \u2013 poda\u0142a w \u015brod\u0119 firma doradcza Exact Systems. Rekordowy \u2013 prawie podw\u00f3jny wzrost sprzeda\u017cy zanotowa\u0142y elektryki."], "text": ["Jak poda\u0142a Exact Systems za Europejskim Stowarzyszeniem Producent\u00f3w Pojazd\u00f3w (ACEA), w ci\u0105gu sze\u015bciu miesi\u0119cy tego roku, Polacy zarejestrowali 278 332 nowe samochody osobowe, czyli o 5 287 szt. wi\u0119cej ni\u017c w pierwszym p\u00f3\u0142roczu 2018 roku.", "Jak wskazano, \u201eje\u015bli spojrzymy na struktur\u0119 kupuj\u0105cych nowe samochody osobowe w naszym kraju, to zobaczymy, \u017ce a\u017c 68,5 proc. to firmy, a tylko 31,5 proc. stanowi\u0105 klienci indywidualni\u201d.", "Wed\u0142ug Exact Systems auta elektryczne odnotowa\u0142y rekord sprzeda\u017cy. \u201eZ danych PZPM wynika, \u017ce od stycznia do czerwca br. z salon\u00f3w w Polsce wyjecha\u0142o 13,9 tys. hybryd (wzrost o 23,6 proc.) oraz 1 359 sztuk z nap\u0119dem elektrycznym lub hybrydowym plug-in, co daje rekordowy wzrost 98,4 proc. rdr. \u201eOznacza to, \u017ce ju\u017c zosta\u0142 pobity wynik z ca\u0142ego 2018 r., gdy zarejestrowano o 35 sztuk aut \u0142adowanych elektrycznych mniej\u201d \u2013 czytamy w raporcie.", "Jak wskaza\u0142 prezes Exact Systems Pawe\u0142 Gos, czerwiec by\u0142 wyj\u0105tkowo \u0142askawy dla samochod\u00f3w o nap\u0119dach alternatywnych. \u201eW grupie pojazd\u00f3w osobowych zarejestrowano ponad 2,7 tys. hybryd, co oznacza a\u017c 64,4-proc. skok w por\u00f3wnaniu do tego samego okresu w 2018 r.\u201d \u2013 poda\u0142. \u201ePonadto imponuj\u0105cy wynik odnotowa\u0142a tak\u017ce sprzeda\u017c samochod\u00f3w bateryjnych, gdzie wci\u0105\u017c utrzymuje si\u0119 wysoki wzrost g\u0142\u00f3wnie nap\u0119dzany przez zakupy flotowe do us\u0142ug carsharingowych\u201d \u2013 doda\u0142.", "W raporcie wskazano ponadto, \u017ce wci\u0105\u017c zmniejsza si\u0119 udzia\u0142 rynkowy diesli (z 24,2 proc. w 2018 do 20,4 w 2019 r.), ro\u015bnie za to udzia\u0142 silnik\u00f3w benzynowych (z 70 proc. w ub. roku do 72,2 proc. roku bie\u017c\u0105cy).", "Exact Systems to firma doradcza z Cz\u0119stochowy, specjalizuj\u0105ca si\u0119 m.in w kontroli jako\u015bci dla przemys\u0142u motoryzacyjnego i bran\u017cy elektronicznej. Dzia\u0142a od 2004 r., ma swoje przedstawicielstwa w 13 pa\u0144stwach Europy oraz Chinach.", "autor: Longina Grzeg\u00f3rska-Szpyt"]}
{"url": "https://www.bankier.pl/moto/drozsze-parkowanie-w-krakowie-radni-uchwalili-nowe-stawki-4501/", "title": ["Dro\u017csze parkowanie w Krakowie \u2013 radni uchwalili nowe stawki"], "lead": ["6, 5 i 4 z\u0142 \u2013 takie op\u0142aty za godzin\u0119 parkowania w Krakowie zaakceptowali w \u015brod\u0119 radni miejscy. Nowe stawki maj\u0105 obowi\u0105zywa\u0107 od 15 grudnia. Za ich przyj\u0119ciem zag\u0142osowa\u0142o 23 radnych, przeciw by\u0142o 13. Strefa p\u0142atnego parkowania b\u0119dzie te\u017c rozszerzona."], "text": ["Klub PiS zg\u0142osi\u0142 wobec przyj\u0119tej uchwa\u0142y wotum separatum. Szef klubu W\u0142odzimierz Pietrus argumentowa\u0142, \u017ce radni nie otrzymali analizy zape\u0142nienia miejsc parkingowych na obszarach, o kt\u00f3re poszerzana jest strefa, nie by\u0142o opinii podmiotu, kt\u00f3ry zarz\u0105dza drogami i mog\u0142o przy przygotowaniu uchwa\u0142y doj\u015b\u0107 do konfliktu interes\u00f3w.", "Wed\u0142ug pierwotnej propozycji Zarz\u0105du Transportu Publicznego op\u0142aty za parkowanie w \u015bcis\u0142ym centrum mia\u0142y wzrosn\u0105\u0107 z 3 z\u0142 do 9 z\u0142; 7 lub 5 z\u0142 za pierwsz\u0105 godzin\u0119 i by\u0107 zr\u00f3\u017cnicowane w kolejnych godzinach w zale\u017cno\u015bci od podstrefy, na kt\u00f3re podzielona jest strefa p\u0142atnego parkowania w Krakowie. Stawki te wywo\u0142a\u0142y gor\u0105c\u0105 dyskusj\u0119, a radni z r\u00f3\u017cnych klub\u00f3w wskazywali, \u017ce s\u0105 one zbyt wysokie.", "\u201eTe stawki mia\u0142y sk\u0142oni\u0107 tych, kt\u00f3rzy przyje\u017cd\u017caj\u0105 do strefy p\u0142atnego parkowania do kalkulacji, czy op\u0142aca si\u0119 im korzysta\u0107 z samochodu. Mieli\u015bmy nadziej\u0119, \u017ce b\u0119dzie wi\u0119cej wolnych miejsc do parkowania. Zmasowana krytyka, z jak\u0105 spotka\u0142a si\u0119 ta propozycja, sk\u0142oni\u0142a pana prezydenta do zmiany: w pierwszej podstrefie op\u0142ata za pierwsz\u0105 i kolejne godziny wyniesie 6 z\u0142, w drugiej 5 z\u0142 i w trzeciej 4 z\u0142\u201d \u2013 powiedzia\u0142 w \u015brod\u0119 wiceprezydent Krakowa Andrzej Kulig. \u201eUst\u0119pujemy pod si\u0142\u0105 argument\u00f3w, ale musz\u0119 jasno i wyra\u017anie powiedzie\u0107: (\u2026) Nie wiem, czy b\u0119d\u0105 to kwoty w istotny spos\u00f3b motywuj\u0105ce mieszka\u0144c\u00f3w do zmiany przyzwyczaje\u0144\u201d \u2013 doda\u0142.", "W strefie p\u0142atnego parkowania b\u0119d\u0105 obowi\u0105zywa\u0142y trzy grupy cenowe \u2013 zale\u017cnie od atrakcyjno\u015bci turystycznej i zat\u0142oczenia na ulicach. Op\u0142ata za parkowanie w podstrefie A to 6 z\u0142 za godzin\u0119, w podstrefie B 5 z\u0142 i podstrefie C \u2013 4 z\u0142. Nie ma ju\u017c zr\u00f3\u017cnicowania stawek w zale\u017cno\u015bci od tego, jak d\u0142ugo pozostawimy samoch\u00f3d w strefie.", "Zgodnie z podj\u0119t\u0105 uchwa\u0142\u0105 op\u0142aty b\u0119d\u0105 pobierane od poniedzia\u0142ku do soboty, od godziny 10 do 20. Kierowcy nie zap\u0142ac\u0105 za parkowanie w: niedziele, \u015awi\u0119ta Wielkanoce, Wigili\u0119 i Bo\u017ce Narodzenie oraz 1 listopada.", "Abonament miesi\u0119czny na post\u00f3j w podstrefie A ma kosztowa\u0107 500 z\u0142, w podstrefie B \u2013 400 z\u0142 i w podstrefie C \u2013 300 z\u0142, a we wszystkich trzech \u2013 750 z\u0142. Niezmieniona zosta\u0142a cena abonamentu dla mieszka\u0144c\u00f3w strefy \u2013 nadal b\u0119dzie on kosztowa\u0142 10 z\u0142 za miesi\u0105c oraz dla os\u00f3b niepe\u0142nosprawnych \u2013 2,50 z\u0142 miesi\u0119cznie, cho\u0107 op\u0142ata ta jak zapowiedzia\u0142 wiceprezydent, ma by\u0107 w przysz\u0142o\u015bci zlikwidowana. Kara za nieuiszczenie op\u0142aty za post\u00f3j wyniesie 150 z\u0142.", "Przywr\u00f3cone zostan\u0105 papierowe identyfikatory dla os\u00f3b stale mieszkaj\u0105cych w danej podstrefie i p\u0142ac\u0105cych w Krakowie podatki. Identyfikatory maj\u0105 by\u0107 wk\u0142adane za szyb\u0119 samochodu. Chodzi o u\u0142atwienie kontroli prowadzonych przez patrole stra\u017cy miejskiej i policji.", "Radni zdecydowali w \u015brod\u0119 tak\u017ce o powi\u0119kszeniu strefy p\u0142atnego parkowania o Zab\u0142ocie i osiedle Podwawelskie ju\u017c od jesieni, a od wrze\u015bnia przysz\u0142ego roku o cz\u0119\u015b\u0107 Krowodrzy (do ulicy Piastowskiej), Zwierzy\u0144ca do Rudawy, cz\u0119\u015b\u0107 Grzeg\u00f3rzek oraz kilka ulic w rejonie ronda Matecznego.", "Klub Koalicji Obywatelskiej zg\u0142osi\u0142 tak\u017ce pomys\u0142, by osoby, kt\u00f3re chc\u0105 mie\u0107 \u201eop\u0142acone\u201d miejsce parkingowe w konkretnym punkcie miasta np. przed okre\u015blon\u0105 instytucj\u0105 p\u0142aci\u0142y rycza\u0142tem nie 500, ale 1 tys. z\u0142 miesi\u0119cznie. Ta poprawka zosta\u0142a przyj\u0119ta. Radny tego klubu Andrzej Hawranek zaproponowa\u0142, aby dla wszystkich pierwszych 15 minut parkowania by\u0142o darmowe. Ta ostatnia propozycja spotka\u0142a si\u0119 ze zdecydowanym sprzeciwem w\u0142adz miasta, bo jak m\u00f3wi\u0142 wiceprezydent Kulig doprowadzi\u0142oby to do sytuacji, \u017ce kierowcy, co 15 minut b\u0119d\u0105 przestawia\u0107 auta w inne miejsce strefy, \u017ceby unikn\u0105\u0107 p\u0142acenia.", "Piotr Kubiczek z Inicjatywy \u201eNic o nas bez nas\u201d i szef krakowskich struktur Kukiz\u201915, kt\u00f3ry zabra\u0142 g\u0142os, jako mieszkaniec Krakowa wskaza\u0142, \u017ce przy przygotowaniu uchwa\u0142y mog\u0142o doj\u015b\u0107 do konflikt interes\u00f3w. \u201e\u017beby powsta\u0142 projekt uchwa\u0142y ZIKiT podpisa\u0142 umow\u0119 z firm\u0105 IMS na wykonanie analizy ruchu i dost\u0119pno\u015bci miejsc parkingowych w strefie p\u0142atnego parkowania, co by\u0142o podstaw\u0105 do przygotowania projektu uchwa\u0142y. S\u0142awomir Podg\u00f3rski jest wiceprezesem tej firmy. Ta sama osoba opiniowa\u0142a autopoprawk\u0119 prezydenta \u2013 to radca prawny. To skandal, brak transparentno\u015bci i przejrzysto\u015bci\u201d \u2013 m\u00f3wi\u0142 Kubiczek. Na to powo\u0142a\u0142 si\u0119 tak\u017ce PiS sk\u0142adaj\u0105c wotum separatum. Wed\u0142ug urz\u0119dnik\u00f3w do konfliktu interes\u00f3w nie dosz\u0142o, bo czym innym s\u0105 badania przeprowadzone przez firm\u0119, a czym innym opinia prawna.", "W \u015brod\u0119 radni maj\u0105 zdecydowa\u0107 tak\u017ce o likwidacji sp\u00f3\u0142ki Miejska Infrastruktura, kt\u00f3ra do tej pory by\u0142a odpowiedzialna za budowanie w mie\u015bcie parking\u00f3w i obs\u0142ug\u0119 strefy p\u0142atnego parkowania. Te zadania ma przej\u0105\u0107 Zarz\u0105d Dr\u00f3g Miasta Krakowa.(PAP)", "autor: Ma\u0142gorzata Wosion-Czobawos/wk/"]}
{"url": "https://www.bankier.pl/moto/dzieki-rzadowym-doplatom-najtansze-auto-elektryczne-zwroci-sie-po-4-6-latach-4503/", "title": ["Dzi\u0119ki rz\u0105dowym dop\u0142atom najta\u0144sze auto elektryczne zwr\u00f3ci si\u0119 po\u2026 4-6 latach"], "lead": ["Rz\u0105d zamierza dop\u0142aca\u0107 tylko do najta\u0144szych samochod\u00f3w elektrycznych. Dzi\u015b kupimy je wy\u0142\u0105cznie w\u2026 salonach Mercedesa. Problem w tym, \u017ce \u201etani\u201d elektryczny smart EQ ma tak ma\u0142y zasi\u0119g, \u017ce realnie zwr\u00f3ci si\u0119 dopiero po 4-6 latach. "], "text": ["Du\u017co lepiej kalkulacja wypada\u0142aby np. w przypadku wi\u0119kszego elektrycznego mini coopera SE. Jego zakup z dop\u0142at\u0105 wychodzi\u0142by taniej od wersji spalinowej, a na podr\u00f3\u017cach w\u0142a\u015bciciel m\u00f3g\u0142by oszcz\u0119dza\u0107 ok. 4 tys. z\u0142 rocznie. Jednak on w limicie si\u0119 nie zmie\u015bci. Podobnie mo\u017ce by\u0107 te\u017c z popularnym renault zoe.", "Najta\u0144szy samoch\u00f3d elektryczny na polskim znajdziemy\u2026 w salonach Mercedesa. To oferowany przez koncern Daimlera za 94,5 tys. z\u0142 elektryczny smart EQ fortwo. W tym modelu nie zmie\u015bcimy nawet nieco wi\u0119kszych zakup\u00f3w, ale ma ono \u2013 o czym ma\u0142o kto wie \u2013 swoj\u0105 czteroosobow\u0105 wersj\u0119. Smart EQ forfour ma ju\u017c baga\u017cnik (i to ca\u0142kiem rozs\u0105dny jak na ma\u0142e miejskie auto), pi\u0119\u0107 drzwi oraz niewiele wy\u017csz\u0105 cen\u0119 \u2013 96 tys. z\u0142 brutto.", "Oba smarty to dzi\u015b najta\u0144sze auta elektryczne na polskim rynku i obecnie\u2026 jedyne, jakie mog\u0142yby skorzysta\u0107 z rz\u0105dowego wsparcia do zakupu samochod\u00f3w elektrycznych. Zgodnie z projektem rozporz\u0105dzenia ministra energii, kt\u00f3re ma okre\u015bli\u0107 zasady, na jakich mog\u0142yby by\u0107 przyznawane dop\u0142aty do zakupu aut elektrycznych przez prywatnych klient\u00f3w, pieni\u0105dze (30 proc. ceny auta) mog\u0142yby p\u00f3j\u015b\u0107 jedynie na zakup \u201eelektryka\u201d o warto\u015bci do 125 tys. z\u0142 brutto. W tych wide\u0142kach nie mie\u015bci si\u0119 dzi\u015b nic opr\u00f3cz \u201emaluch\u00f3w\u201d Daimlera.", "Forum, MAXPPP", "\u0141aduj\u0105c elektrycznego smarta EQ w taryfie antysmogowej, koszt podr\u00f3\u017cy nim mo\u017ce wynosi\u0107 zaledwie 3,6 z\u0142/100 km, czyli tyle, ile kosztowa\u0142aby podr\u00f3\u017c samochodem benzynowym pal\u0105cym 0,7 l/100 km. Jego najwi\u0119kszym problemem pozostaje jednak bardzo niewielki zasi\u0119g, odstaj\u0105cy ju\u017c na tle konkurencji.", "Dopiero za kilka miesi\u0119cy pi\u0119ciodrzwiowy smart dorobi si\u0119 ponownie konkurenta, bo Volkswagen jeszcze w tym roku wypu\u015bci od\u015bwie\u017conego elektrycznego e-upa. Jego cena \u2013 jak wynika z informacji WysokieNapiecie.pl \u2013 b\u0119dzie znana w drugiej po\u0142owie sierpnia i ma oscylowa\u0107 w okolicach 90 tys. z\u0142. Na nich na razie lista aut do rz\u0105dowego wsparcia mo\u017ce si\u0119 sko\u0144czy\u0107. Szanse na dobicie do stawki ma ewentualnie renault zoe drugiej generacji, ale francuski koncern nie poda\u0142 jeszcze jego ceny (pierwsza generacja kosztowa\u0142a co najmniej 133,9 tys. z\u0142).", "Dziennikarze WyokieNapiecie.pl sprawdzili, jak spisuje si\u0119 zatem najrozs\u0105dniejsze z aut elektrycznych, do kt\u00f3rych rz\u0105d m\u00f3g\u0142by dzi\u015b dop\u0142aci\u0107, czyli smart EQ forfour. Policzyli\u015bmy tak\u017ce, po jakim czasie realnie mo\u017ce si\u0119 zwr\u00f3ci\u0107 r\u00f3\u017cnica w cenie pomi\u0119dzy wersj\u0105 elektryczn\u0105 i benzynow\u0105. Oczywi\u015bcie z uwzgl\u0119dnieniem rz\u0105dowej dop\u0142aty.", "Bart\u0142omiej Derski, WysokieNapiecie.pl", "\u00a0"]}
{"url": "https://www.bankier.pl/moto/10-tys-aut-w-polsce-do-naprawy-grozi-im-pozar-4511/", "title": ["10 tys. aut w Polsce do naprawy. Grozi im po\u017car"], "lead": [], "text": ["Zaproszenia do autoryzowanych stacji obs\u0142ugi otrzymaj\u0105 m.in. w\u0142a\u015bciciele volvo, mercedes\u00f3w, citroen\u00f3w i mitsubishi.", "Do naprawy musi trafi\u0107 m.in. 9576 egzemplarzy volvo. Kampania naprawcza obejmie wszystkie modele z czterocylindrowymi silnikami diesla z roku modelowego 2014 \u2013 2019. Wadliwy okaza\u0142 si\u0119 kolektor wlotowy silnika. Tworzywo, z kt\u00f3rego jest wykonany, mo\u017ce odkszta\u0142ca\u0107 si\u0119, co z kolei mo\u017ce doprowadzi\u0107 do po\u017caru w komorze silnika.", "W\u0142a\u015bciciele felernych volvo dostan\u0105 listy z zaproszeniami do ASO, gdzie wadliwa cz\u0119\u015b\u0107 zostanie wymieniona.", "Wezwania do ASO otrzymaj\u0105 tak\u017ce w\u0142a\u015bciciele samochod\u00f3w mitsubishi l200/triton (KK0T, KL0T). Kampania naprawcza dotyczy 271 egzemplarzy. Producent wykry\u0142, \u017ce w wadliwych autach mo\u017ce doj\u015b\u0107 do p\u0119kni\u0119cia nit\u00f3w mocuj\u0105cych os\u0142ony stopni bocznych. W konsekwencji os\u0142ony mog\u0105 odpa\u015b\u0107 od pojazdu w trakcie jazdy.", "W przypadku mercedes\u00f3w wadliwe okaza\u0142y si\u0119 vany 447 klasy v/vito w wersjach marco polo i marco polo horizon, kt\u00f3re wyprodukowano w Niemczech. W 79 egzemplarzach tych modeli mo\u017ce doj\u015b\u0107 do korozji metalowych element\u00f3w znajduj\u0105cych si\u0119 pod materacem \u0142\u00f3zka dachowego. Je\u015bli korozja obejmie wzmocnienie ramy dachu, auto mo\u017ce straci\u0107 stabilno\u015b\u0107.", "Innym zagro\u017ceniem zg\u0142oszonym do UOKiK przez producenta jest mo\u017cliwo\u015b\u0107 p\u0119kni\u0119cia zawias\u00f3w utrzymuj\u0105cych stela\u017c \u0142\u00f3zka dachowego we w\u0142a\u015bciwej pozycji, co z kolei mo\u017ce spowodowa\u0107 jego poluzowanie i wypadni\u0119cie z zawias\u00f3w.", "\nW\u0142a\u015bciciele wadliwych mercedes\u00f3w zostan\u0105 wezwani do najbli\u017cszych ASO na napraw\u0119.", "O wadach wykrytych w wyprodukowanych przez siebie pojazdach poinformowa\u0142 tak\u017ce Citroen. W 24 egzemplarzach modelu c4 aircross wykryto wad\u0119 oprogramowania steruj\u0105cego systemem stop&start, kt\u00f3ra mo\u017ce doprowadzi\u0107 do nadmiernego roz\u0142adowania akumulatora skutkuj\u0105cego problemami z uruchomieniem silnika.", "W\u0142a\u015bciciele aut z usterkami zostan\u0105 zaproszeni do ASO, gdzie wgrana zostanie najnowsza wersja oprogramowania steruj\u0105cego modu\u0142em stop&start. "]}
{"url": "https://www.bankier.pl/moto/szrot-czy-sztos-co-jezdzi-po-naszych-drogach-4520/", "title": ["Szrot czy sztos? Co je\u017adzi po naszych drogach?"], "lead": [], "text": ["Baza CEPiK, czyli Centralna Ewidencja Pojazd\u00f3w i Kierowc\u00f3w, to skarbnica wiedzy o tym, co je\u017adzi po polskich drogach (lub stoi w gara\u017cach\u2026). Tym razem postanowili\u015bmy poszuka\u0107 najstarszych egzemplarzy. Na warsztat wzi\u0119li\u015bmy ostatnie 10 lat i blisko 2 tysi\u0105ce najstarszych pojazd\u00f3w.", "\u201eBaza CEPiK wi\u0119kszo\u015bci kojarzy si\u0119 z rejestracj\u0105 nowego lub u\u017cywanego samochodu, zazwyczaj nie starszego ni\u017c kilku- kilkunastoletniego. Tymczasem to r\u00f3wnie\u017c zbi\u00f3r informacji o pojazdach zarejestrowanych jako zabytkowe lub po prostu starszej daty\u201d \u2013 m\u00f3wi minister cyfryzacji Marek Zag\u00f3rski. \u201eRocznie do ewidencji zg\u0142aszanych jest nawet 300 wiekowych aut\u201d \u2013 dodaje szef MC.", "W zwi\u0105zku z tym \u2013 tym razem przeanalizowali\u015bmy blisko 2 tysi\u0105ce najstarszych pojazd\u00f3w, zg\u0142oszonych do CEPiK w ci\u0105gu ostatnich 10 lat. To maszyny po raz pierwszy zarejestrowane na terytorium Polski (a wcze\u015bniej zarejestrowanych w innych krajach).", "Brali\u015bmy pod uwag\u0119 samochody, motory, wozy specjalne i inne cuda motoryzacji. Nie brali\u015bmy pod uwag\u0119 rejestracji tymczasowych. I tak uda\u0142o nam si\u0119 znale\u017a\u0107 niez\u0142e egzemplarze\u2026", "Okazuje si\u0119, \u017ce najwi\u0119kszymi mi\u0142o\u015bnikami oldtimer\u00f3w s\u0105 mieszka\u0144cy Warszawy \u2013 tu przez nieco ponad 10 lat zarejestrowano 138 pojazd\u00f3w w naprawd\u0119 zacnym wieku. Na kolejnych miejscach znalaz\u0142y si\u0119 Wroc\u0142aw (64), Pozna\u0144 (51), Gdynia (42) i Krak\u00f3w (38). W stolicy najmodniejsze okaza\u0142y si\u0119 maszyny wyprodukowane w 1951 roku \u2013 jest ich 11. We Wroc\u0142awiu znale\u017ali\u015bmy dziewi\u0119\u0107 aut z 1942, w Poznaniu siedem z 1950, w Gdyni pi\u0119\u0107 z 1943, a w Krakowie cztery z 1948.", "Stare maszyny do Polski trafi\u0142y g\u0142\u00f3wnie ze Stan\u00f3w Zjednoczonych (370), Ukrainy (151), Wielkiej Brytanii (139) i Francji (124). Z Niemiec, sk\u0105d Polacy sprowadzili w ostatnich 10 latach najwi\u0119cej samochod\u00f3w \u2013 bo a\u017c 5,5 mln \u2013 do kraju trafi\u0142o 120 klasyk\u00f3w.", "W trakcie naszej analizy, znale\u017ali\u015bmy trzy autobusy, w tym ameryka\u0144skiego Rugby L z 1929 r., wyprodukowanego przez Durant Motor. Maszyna nale\u017cy do Miejskiego Przedsi\u0119biorstwa Komunikacyjnego w Krakowie. Co ciekawe, takie same maszyny by\u0142y eksploatowane przez Krakowsk\u0105 Miejsk\u0105 Kolej Elektryczn\u0105 w latach 1929-1945. Wtedy by\u0142o ich 12.", "Inna autobusowa pere\u0142ka z CEPiK to autobus Krupp LD 2,5 H z 1938 r., wyprodukowany w Essen w zak\u0142adach Friedricha Kruppa. Trzeci ciekawy egzemplarz nosi bardzo \u201eszosow\u0105\u201d nazw\u0119 \u2013 to 68-letni francuski Chausson (czytamy: szos\u0105) AH-48.", "Przechodzimy do kategorii samochody. Dwa najstarsze, zarejestrowane w ci\u0105gu ostatnich 10 lat pojazdy, to pochodz\u0105ce z 1902 i 1903 roku samochody marki Rambler. Firma ta pocz\u0105tkowo zajmowa\u0142a si\u0119 produkcj\u0105 rower\u00f3w, a w 1887 roku zbudowa\u0142a sw\u00f3j pierwszy, prototypowy samoch\u00f3d.", "W\u015br\u00f3d motor\u00f3w najstarszy jest brytyjski Levis Popular. Zosta\u0142 wyprodukowany w 1919 r. w Stechford, przez firm\u0119 braci Arthura i Billy\u2019ego Butterfield\u00f3w.", "Kolejne bia\u0142e kroku w naszej bazie to Harleye-Davidson \u2013 jeden z 1920 r., drugi \u2013 z 1923 r. Fani motoryzacji znaj\u0105 te\u017c na pewno motocykle Dollar R2 z 1926 r. W trakcie naszej analizy znale\u017ali\u015bmy jeden taki egzemplarz. W sumie znale\u017ali\u015bmy w CEPiK ponad 800 motor\u00f3w wyprodukowanych przed 1951 r.", "Lubicie stare ci\u0105gniki? Je\u015bli tak, to mamy dla Was prawdziwe rarytasy. Co powiecie na wielozadaniowy pojazd z okresu II wojny \u015bwiatowej \u2013 g\u0105sienicowy NSU-Kettenkrad Sd.Kfz. 2 z 1944 roku? Mamy taki w bazie.", "Natomiast najstarszym ci\u0105gnikiem ko\u0142owym w naszej bazie jest Lanz Bulldog z 1930 roku. Pojazdy rolnicze tego typu by\u0142y produkowane do 1960 r. przez Heinrich Lanz w Niemczech. Informacja dla pasjonat\u00f3w: konstrukcja produkowanych w warszawskich Zak\u0142adach Mechanicznych Ursus ci\u0105gnik\u00f3w Ursus C-45 by\u0142a skopiowana w\u0142a\u015bnie z Lanz Bulldoga.", "W bazie CEPiK rejestrowane s\u0105 r\u00f3wnie\u017c tzw. pojazdy specjalne. W analizowanym czasie naliczyli\u015bmy ich 17. To g\u0142\u00f3wnie wozy stra\u017cackie \u2013 np. American LaFrance 75 z 1915 r., czy Magirus Deutz FLK 150 z 1940 r. Ale tak\u017ce powojskowy pojazd typu scout Daimler Dingo z 1943 r., czy wojskowa sanitarka Dodge WC-54 \u2013 r\u00f3wnie\u017c z 1943 r.", "Powoli nasz\u0105 tradycj\u0105 staj\u0105 si\u0119 te\u017c informacje z dzia\u0142u \u201eNiewiarygodne\u201d \u2013 poprzednio mieli\u015bmy Citroena z Antarktyki, w tym tygodniu mamy dla Was \u015bci\u0105gni\u0119tego z Holandii Opla Vectr\u0119 z\u2026 1910 roku. Nie, taki samoch\u00f3d nie istnieje. Urz\u0119dnik rejestruj\u0105cy to auto najprawdopodobniej w rubryk\u0119 rok produkcji wpisa\u0142 pojemno\u015b\u0107 silnika. I wszystko jasne.", "\u201eCEPiK to nie tylko baza wiedzy o zarejestrowanych w Polsce pojazdach, ale te\u017c baza jednych z najpopularniejszych e-us\u0142ug\u201d \u2013 m\u00f3wi minister cyfryzacji Marek Zag\u00f3rski. \u201eJedna z nich to mo\u017cliwo\u015b\u0107 sprawdzenia w\u0142a\u015bnie historii pojazdu. Polacy korzystaj\u0105 z niej bardzo ch\u0119tnie. W pierwszym p\u00f3\u0142roczu tego roku zrobili to 68 267 600 razy\u201d \u2013 dodaje szef MC.", "Histori\u0119 pojazdu mo\u017cna znale\u017a\u0107 na stronie internetowej www.historiapojazdu.gov.pl", "kom/ plp/ mark/"]}
{"url": "https://www.bankier.pl/moto/nowe-tablice-rejestracyjne-wchodza-do-uzytku-4305/", "title": ["Nowe tablice rejestracyjne wchodz\u0105 do u\u017cytku"], "lead": ["Nowelizacja Prawa o ruchu drogowym, wprowadzaj\u0105ca now\u0105 form\u0119 czasowej rejestracji pojazd\u00f3w \u2013 profesjonaln\u0105 rejestracj\u0119, wchodzi w \u017cycie od czwartku 11 lipca \u2013 poinformowa\u0142o w \u015brod\u0119 Ministerstwo Infrastruktury."], "text": ["Profesjonalna rejestracja pojazd\u00f3w ma umo\u017cliwi\u0107 legalne wykonywanie jazd testowych pojazdami z wykorzystaniem jednego numeru rejestracyjnego dla wielu pojazd\u00f3w, bez konieczno\u015bci ka\u017cdorazowej czasowej rejestracji pojazdu i wizyty w organie rejestruj\u0105cym.", "Litery i cyfry na nowych tablicach b\u0119d\u0105 w kolorze zielonym na bia\u0142ym tle.", "Zmiany w przepisach maj\u0105 upro\u015bci\u0107 dzia\u0142alno\u015b\u0107 przedsi\u0119biorstw, odci\u0105\u017cy\u0107 je od cz\u0119\u015bci obowi\u0105zk\u00f3w administracyjnych. Nowelizacja zak\u0142ada, \u017ce dokumentem za\u015bwiadczaj\u0105cym o dopuszczeniu do jazdy testowej pojazdu samochodowego, motoroweru, ci\u0105gnika rolniczego lub przyczepy b\u0119dzie profesjonalny dow\u00f3d rejestracyjny wraz z zalegalizowanymi profesjonalnymi tablicami rejestracyjnymi.", "Wed\u0142ug nowelizacji blankiet profesjonalnego dowodu rejestracyjnego b\u0119dzie wype\u0142niany przez starost\u0119 oraz podmiot uprawniony.", "Profesjonalnym dowodem rejestracyjnym i profesjonalnymi tablicami rejestracyjnymi b\u0119d\u0105 mogli pos\u0142ugiwa\u0107 si\u0119 przedsi\u0119biorcy z siedzib\u0105 lub oddzia\u0142em w Polsce, zajmuj\u0105cy si\u0119 produkcj\u0105, dystrybucj\u0105 lub badaniami pojazd\u00f3w, a tak\u017ce jednostki uprawnione, jak Instytut Transportu Samochodowego, lub jednostki badawcze producent\u00f3w.", "Organem dokonuj\u0105cym profesjonalnej rejestracji pojazd\u00f3w b\u0119dzie starosta. Decyzj\u0119 o wydaniu dowodu (czyli blankietu i tablic rejestracyjnych) podejmie po wniesieniu przez podmiot uprawniony op\u0142aty administracyjnej i ewidencyjnej. Taka rejestracja b\u0119dzie obowi\u0105zywa\u0142a przez rok.", "Uprawnione podmioty, opr\u00f3cz producent\u00f3w, b\u0119d\u0105 mog\u0142y zam\u00f3wi\u0107 nie wi\u0119cej ni\u017c 100 blankiet\u00f3w. Op\u0142ata za wydanie decyzji o profesjonalnej rejestracji pojazd\u00f3w wyniesie 100 z\u0142, a za blankiet profesjonalnego dowodu rejestracyjnego \u2013 10 z\u0142.", "Pojazd zarejestrowany na nowych zasadach b\u0119dzie m\u00f3g\u0142 by\u0107 prowadzony przez podmiot uprawniony lub jego pracownika, kierowc\u0119 zatrudnionego przez producenta na podstawie umowy cywilno-prawnej, a tak\u017ce przez klienta \u2013 osob\u0119 zainteresowan\u0105 zakupem pojazdu, ale w obecno\u015bci podmiotu uprawnionego albo jego pracownika.(PAP)", "autor: \u0141ukasz Paw\u0142owski", "pif/ je/"]}
{"url": "https://www.bankier.pl/moto/hamuje-sprzedaz-aut-luksusowych-w-polsce-4303/", "title": ["Hamuje sprzeda\u017c aut luksusowych w Polsce"], "lead": ["W czerwcu trzeci miesi\u0105c z rz\u0119du spad\u0142a sprzeda\u017c aut klasy premium w Polsce. W\u015br\u00f3d Polak\u00f3w kupuj\u0105cych auto za co najmniej 150 tys. z\u0142 najwi\u0119kszym zainteresowaniem cieszy\u0142y si\u0119 modele bmw \u2013 wynika z danych Instytutu Bada\u0144 Rynku Motoryzacyjnego Samar."], "text": ["W czerwcu trzeci miesi\u0105c z rz\u0119du spad\u0142a sprzeda\u017c aut klasy premium w Polsce. W\u015br\u00f3d Polak\u00f3w kupuj\u0105cych auto za co najmniej 150 tys. z\u0142 najwi\u0119kszym zainteresowaniem cieszy\u0142y si\u0119 modele bmw \u2013 wynika z danych Instytutu Bada\u0144 Rynku Motoryzacyjnego Samar.", "W czerwcu Polacy kupili 5741 aut klasy premium (o warto\u015bci co najmniej 150 tys. z\u0142). Tym samym ich sprzeda\u017c w por\u00f3wnaniu z majem spad\u0142a o 6,4 proc., a w relacji do czerwca ubieg\u0142ego roku o 8,3 proc. To tak\u017ce wi\u0119ksze spadki ni\u017c ca\u0142ego rynku nowych aut (spadki odpowiednio o 4,3 i 2,3 proc.).", "Od pocz\u0105tku roku na polskich drogach przyby\u0142o 37 721 aut luksusowych \u2013 o 7,3 proc. wi\u0119cej ni\u017c w pierwszym p\u00f3\u0142roczu 2018 r. Nadwy\u017ck\u0119 salony wypracowa\u0142y jednak w lutym i marcu. W kolejnych miesi\u0105cach sprzeda\u017c spada\u0142a.", "W\u015br\u00f3d marek liderem w czerwcu by\u0142o\u00a0 bmw (1739 egzemplarzy). Na czele znalaz\u0142y si\u0119 a\u017c cztery modele rodem z Bawarii \u2013 serii 3 (380 egzemplarzy), x3 (272), serii 5 (235) i serii 1 (203). Na drugim miejscu pod wzgl\u0119dem sprzeda\u017cy aut z wy\u017cszej p\u00f3\u0142ki w czerwcu uplasowa\u0142 si\u0119 mercedes (1451 egzemplarzy). Na wynik z\u0142o\u017cy\u0142a si\u0119 przede wszystkim sprzeda\u017c modeli cla (195), klasy a i klasy c (po 192 egzemplarze) i gla (181).", "W\u015br\u00f3d dziesi\u0119ciu najpopularniejszych modeli znalaz\u0142o si\u0119 jeszcze audi a6 (186) i volvo xc60 (195 egzemplarzy). To w\u0142a\u015bnie model szwedzkiej marki by\u0142 w pierwszym p\u00f3\u0142roczu najpopularniejszym spo\u015br\u00f3d aut premium w Polsce (2407 egzemplarzy).", "Dla por\u00f3wnania, w czerwcu Polacy zarejestrowali tak\u017ce trzy egzemplarze ferrari, 5 tesli, 6 maserati i 9 lamborghini."]}
{"url": "https://www.bankier.pl/moto/garbus-przeszedl-do-historii-volkswagen-zakonczyl-produkcje-beetlea-4363/", "title": ["Garbus przeszed\u0142 do historii. Volkswagen zako\u0144czy\u0142 produkcj\u0119 beetle\u2019a"], "lead": ["Volkswagen po ponad 80 latach zako\u0144czy\u0142 produkcj\u0119 kultowego garbusa. Ostatni volkswagen beetle zjecha\u0142 z ta\u015bmy produkcyjnej w meksyka\u0144skim mie\u015bcie Puebla."], "text": ["Volkswagen po ponad 80 latach zako\u0144czy\u0142 produkcj\u0119 kultowego garbusa. Ostatni volkswagen beetle zjecha\u0142 z ta\u015bmy produkcyjnej w meksyka\u0144skim mie\u015bcie Puebla.", "Ostatni garbus zosta\u0142 po\u017cegnany serenad\u0105 przez zesp\u00f3\u0142 mariachi. Auto w niebieskim kolorze \u2013 Denim Blue \u2013 trafi do muzeum dzia\u0142aj\u0105cego przy fabryce. Ostatnie modele garbus\u00f3w b\u0119d\u0105 sprzedawane przez koncern za po\u015brednictwem serwisu Amazon. Model pod koniec przysz\u0142ego roku zast\u0105pi znacznie wi\u0119kszy SUV tarek.", "Garbus, znany na ca\u0142ym \u015bwiecie jako beetle, zadebiutowa\u0142 w 1938 r. Auto, kt\u00f3rego produkcj\u0119 zleci\u0142 Adolf Hitler, mia\u0142o by\u0107 niedrogim pojazdem dla mas.", "Dzi\u0119ki modnemu, jak na tamte lata, wzornictwu i przyst\u0119pnej cenie, sta\u0142 si\u0119 jednym z najlepiej sprzedaj\u0105cych si\u0119 modeli Volkswagena i najch\u0119tniej importowanym autem przez Stany Zjednoczone.", "Garbus w pierwotnej wersji by\u0142 produkowany a\u017c do 2003 r. Ostatni egzemplarz z linii produkcyjnej zjecha\u0142 w\u00f3wczas tak\u017ce w meksyka\u0144skim Puebla.", "W 1998 r. Volkswagen wypu\u015bci\u0142 drug\u0105 generacj\u0119 garbusa \u2013 new beetle, kt\u00f3ry bazowa\u0142 na czwartej generacji golfa. Auto sprzeda\u0142o si\u0119 w ponad milionie egzemplarzy. W 2011 r. w fabryce w Meksyku rozpocz\u0119\u0142a si\u0119 produkcja trzeciej generacji pojazdu, kt\u00f3ry bazowa\u0142 na golfie VI. Sprzeda\u017c jednak spada\u0142a \u2013 auto kupi\u0142o p\u00f3\u0142 miliona klient\u00f3w, w zwi\u0105zku z czym we wrze\u015bniu ubieg\u0142ego roku og\u0142oszono zako\u0144czenie produkcji garbusa."]}
{"url": "https://www.bankier.pl/moto/autem-po-europie-jak-jezdzic-zeby-nie-dostac-mandatu-limity-predkosci-oplaty-4316/", "title": ["Autem po Europie. Jak je\u017adzi\u0107, \u017ceby nie dosta\u0107 mandatu? [Limity pr\u0119dko\u015bci, op\u0142aty]"], "lead": ["Maksymalnie 120 km/h po autostradzie w Portugalii, ale do 140 w Bu\u0142garii. P\u00f3\u0142 promila alkoholu we krwi za kierownic\u0105 w Hiszpanii, ale bezwzgl\u0119dny zakaz spo\u017cycia w Czechach. Oto lista przepis\u00f3w, kt\u00f3re warto zna\u0107, wyje\u017cd\u017caj\u0105c samochodem na wakacje po Europie."], "text": ["Maksymalnie 120 km/h po autostradzie w Portugalii, ale do 140 w Bu\u0142garii. P\u00f3\u0142 promila alkoholu we krwi za kierownic\u0105 w Hiszpanii, ale bezwzgl\u0119dny zakaz spo\u017cycia w Czechach. Oto lista przepis\u00f3w, kt\u00f3re warto zna\u0107, wyje\u017cd\u017caj\u0105c samochodem na wakacje po Europie.", "W tym roku urlop za granic\u0105 zaplanowa\u0142 nawet co trzeci Polak. Cz\u0119\u015b\u0107 z nich w podr\u00f3\u017c wybierze si\u0119 autem, a to oznacza konieczno\u015b\u0107 zapoznania si\u0119 z przepisami obowi\u0105zuj\u0105cymi za granic\u0105. Opr\u00f3cz dozwolonych pr\u0119dko\u015bci, dopuszczalnego st\u0119\u017cenia alkoholu czy wysoko\u015bci mandat\u00f3w, przed wyjazdem warto zwr\u00f3ci\u0107 te\u017c uwag\u0119 na zasady przewo\u017cenia dzieci w fotelikach i siedziskach, bo i te s\u0105 r\u00f3\u017cne w poszczeg\u00f3lnych krajach. Z kolei wybieraj\u0105c si\u0119 dieslem lub starszym autem do Skandynawii, trzeba pami\u0119ta\u0107, \u017ce nie wsz\u0119dzie si\u0119 nim wjedzie.", "Najwa\u017cniejsze przepisy u\u0142atwiaj\u0105ce jazd\u0119 samochodem za granic\u0105 zebra\u0142a Generalna Dyrekcja Dr\u00f3g Krajowych i Autostrad. W zestawieniu znalaz\u0142y si\u0119 zw\u0142aszcza turystyczne kraje \u2013 W\u0142ochy, Hiszpania, Grecja, Bu\u0142garia czy Chorwacja i kraje, przez kt\u00f3re trzeba przejecha\u0107, wybieraj\u0105c si\u0119 na po\u0142udnie Europy.", "Ograniczenia pr\u0119dko\u015bci w Europie", "\u0179r\u00f3d\u0142o: opracowanie Bankier.pl na podstawie GDDKiA", "Podobnie jak w Polsce, ", " R\u00f3\u017cne s\u0105 jednak sposoby uiszczania op\u0142at za przejazdy. Tam, gdzie nie ma bramek wjazdowych, aby nie dosta\u0107 mandatu, trzeba zaopatrzy\u0107 si\u0119 w winiet\u0119, najlepiej jeszcze w Polsce lub na granicy.", "W Czechach obowi\u0105zuj\u0105 podobne ograniczenia pr\u0119dko\u015bci jak w Polsce. Dopuszczalna pr\u0119dko\u015b\u0107 w terenie zabudowanym to 50 km/h, poza nim 90 km/h. Na drogach ekspresowych i autostradach mo\u017cemy je\u017adzi\u0107 maksymalnie 110 i 130 km/h. Je\u015bli jednak droga przebiega przez teren zabudowany obowi\u0105zuje ograniczenie do 80 km/h.", "U naszych po\u0142udniowych s\u0105siad\u00f3w obowi\u0105zuje bezwzgl\u0119dny zakaz prowadzenia samochodu po spo\u017cyciu alkoholu. Jazda cho\u0107by z 0,01 promila zako\u0144czy si\u0119 mandatem, a nawet dwuletnim zakazem prowadzenia pojazd\u00f3w na terenie Czech.", "Dzieci nale\u017cy przewozi\u0107 w fotelikach, a je\u015bli maj\u0105 poni\u017cej 150 cm wzrostu i 36 kg wagi, siedzisko nie mo\u017ce by\u0107 umieszczone na przednim siedzeniu.", "Co wa\u017cne, w Czechach ju\u017c od d\u0142u\u017cszego czasu obowi\u0105zuje \u2013 ", ". Korytarz w Czechach musi mie\u0107 co najmniej trzy metry szeroko\u015bci, a nie dostosowanie si\u0119 do przepis\u00f3w grozi mandatem w wysoko\u015bci 5 tys. czeskich koron (ok. 830 z\u0142).", "Za \u0142amanie przepis\u00f3w, m.in. przekraczanie pr\u0119dko\u015bci, cudzoziemcy otrzymuj\u0105 punkty karne. Przekroczenie limitu 12 punkt\u00f3w skutkuje rocznym zakaz prowadzenia pojazd\u00f3w na terenie Czech przez rok, a nawet zatrzymaniem prawa jazdy.", "Jad\u0105c przez S\u0142owacj\u0119, warto mie\u0107 na uwadze ograniczenia pr\u0119dko\u015bci: do 50 km/h w terenie zabudowanym, 90 km/h poza nim i 130 km/h na drogach ekspresowych i autostradach.", "Na S\u0142owacji, podobnie jak w Czechach, obowi\u0105zuje bezwzgl\u0119dny zakaz prowadzenia samochod\u00f3w po spo\u017cyciu alkoholu. Ka\u017cdy kierowca, kt\u00f3ry odm\u00f3wi poddania si\u0119 badaniu na zawarto\u015b\u0107 alkoholu we krwi, traktowany jest jako osoba b\u0119d\u0105ca pod wp\u0142ywem alkoholu.", "Dzieci musz\u0105 do 12. roku \u017cycia lub 150 cm wzrostu musz\u0105 by\u0107 przewo\u017cone w fotelikach lub siedziskach zamocowanych wy\u0142\u0105cznie na tylnych siedzeniach.", "Je\u015bli z\u0142amiemy przepisy i nie zap\u0142acimy mandatu got\u00f3wk\u0105 na miejscu, policja zatrzyma prawo jazdy nawet na 15 dni, w ci\u0105gu kt\u00f3rych b\u0119dziemy musieli ui\u015bci\u0107 mandat. To o tyle k\u0142opotliwe, \u017ce zatrzymane prawo jazdy mo\u017cna odebra\u0107 wy\u0142\u0105cznie osobi\u015bcie na komisariacie policji.", "Na niemieckich autostradach i drogach ekspresowych nie ma limitu pr\u0119dko\u015bci. Kodeks drogowy jedynie zaleca jazd\u0119 z pr\u0119dko\u015bci\u0105 maksymaln\u0105 130 km/h. Kierowca mo\u017ce, ale nie musi dostosowywa\u0107 si\u0119 do zalecanej pr\u0119dko\u015bci. Jednak w razie wypadku przy pr\u0119dko\u015bci wy\u017cszej ni\u017c 130 km/h, mo\u017ce otrzyma\u0107 ni\u017csz\u0105 kwot\u0119 z tytu\u0142u ubezpieczenia.", "W terenie zabudowanym, podobnie jak w wi\u0119kszo\u015bci pa\u0144stw Europy mo\u017cna porusza\u0107 si\u0119 autem z pr\u0119dko\u015bci\u0105 50 km/h, a poza nim \u2013 100 km/h.", "Dopuszczalne st\u0119\u017cenie alkoholu we krwi wynosi 0,5 promila dla kierowc\u00f3w powy\u017cej 21. roku \u017cycia lub posiadaj\u0105cych prawo jazdy co najmniej 2 lata. Pozostali maj\u0105 bezwzgl\u0119dny zakaz prowadzenia po spo\u017cyciu alkoholu.", "Dzieci o wzro\u015bcie poni\u017cej 150 cm nale\u017cy przewozi\u0107 w fotelikach lub siedziskach.", "Z kolei je\u017cd\u017c\u0105c w mie\u015bcie, warto zwr\u00f3ci\u0107 szczeg\u00f3ln\u0105 uwag\u0119 na rowerzyst\u00f3w, kt\u00f3rzy maj\u0105 bezwzgl\u0119dne pierwsze\u0144stwo na przejazdach i \u015bcie\u017ckach rowerowych krzy\u017cuj\u0105cych si\u0119 z drogami publicznymi.", "GDDKiA przestrzega tak\u017ce przed podwo\u017ceniem autostopowicz\u00f3w. Je\u015bli w czasie kontroli oka\u017ce si\u0119, \u017ce autostopowicz, kt\u00f3rego zabrali\u015bmy przebywa w Niemczech nielegalni, ma przy sobie niedozwolon\u0105 ilo\u015b\u0107 towar\u00f3w obj\u0119tych akcyz\u0105 lub \u015brodki odurzaj\u0105ce, konsekwencje poniesie tak\u017ce kierowca.", "Na austriackich obowi\u0105zuj\u0105 podobne ograniczenia pr\u0119dko\u015bci jak w Niemczech. Na drogach ekspresowych i autostradach nie ma jednak pr\u0119dko\u015bci zalecanej. Policjanci restrykcyjnie zatrzymuj\u0105 kierowc\u00f3w przekraczaj\u0105cych 130 km/h.", "Dopuszczalne st\u0119\u017cenie alkoholu we krwi wynosi 0,1 promila. Je\u015bli badanie wyka\u017ce st\u0119\u017cenie pomi\u0119dzy 0,1 a 0,49 promila, kierowca pope\u0142nia wykroczenie ko\u0144cz\u0105ce si\u0119 mandatem. Je\u015bli jednak alkomat wska\u017ce co najmniej 0,5 promila, opr\u00f3cz dotkliwego mandatu, kierowca straci prawo jazdy. Mo\u017ce tak\u017ce na kilka miesi\u0119cy trafi\u0107 do wi\u0119zienia i to nawet je\u015bli nie doprowadzi do wypadku.", "Je\u015bli turysta nie ma pieni\u0119dzy na op\u0142acenie mandatu, s\u0142u\u017cby graniczne lub policja mog\u0105 pobra\u0107 do depozytu na poczet kary przedmiot o zbli\u017conej warto\u015bci.", "W Austrii wprowadzony zosta\u0142 obowi\u0105zek u\u017cywania fotelik\u00f3w i zakaz przewo\u017cenia na przednim siedzeniu dzieci do 14 roku \u017cycia i 150 cm wzrostu.", "Na Ukrainie obowi\u0105zuje nieco mniej restrykcyjne ograniczenie pr\u0119dko\u015bci w terenie zabudowanym \u2013 60 km/h. Poza nim mo\u017cna je\u017adzi\u0107 maksymalnie 90 km/h, na drogach ekspresowych \u2013 110 km/h, a na autostradach \u2013 130 km/h.", "Na Ukrainie obowi\u0105zuje kategoryczny zakaz prowadzenia samochod\u00f3w po spo\u017cyciu alkoholu, a tak\u017ce obowi\u0105zek u\u017cywania fotelik\u00f3w przez dzieci o wzro\u015bcie poni\u017cej 145 cm. Z kolei dzieci do 12. roku \u017cycia nie mog\u0105 by\u0107 przewo\u017cone na przednim siedzeniu.", "Obcokrajowcy wje\u017cd\u017caj\u0105cy na Ukrain\u0119 musz\u0105 posiada\u0107 \u015brodki na pokrycie koszt\u00f3w pobytu. Na pierwsze pi\u0119\u0107 dni pobytu wymagana jest kwota 400 euro.", "Obcokrajowcy je\u017cd\u017c\u0105cy samochodem po Ukrainie powinni \u2013 wed\u0142ug ostrze\u017ce\u0144 ukrai\u0144skiego MSZ \u2013 uwa\u017ca\u0107 na tzw. kozackie patrole ekologiczne w mundurach przypominaj\u0105cych policyjne, kt\u00f3re zatrzymuj\u0105 kierowc\u00f3w, \u017c\u0105daj\u0105c od nich op\u0142at. Zatrzymanie pojazdu na \u017c\u0105danie patrolu kozackiego nie jest obowi\u0105zkowe.", "Na Litwie w terenie niezabudowanym, na drogach o nawierzchni innej ni\u017c asfaltowa lub betonowa mo\u017cna je\u017adzi\u0107 maksymalnie 70 km/h, a na drogach asfaltowych lub betonowych \u2013 90 km/h.", "Przekroczenie pr\u0119dko\u015bci o wi\u0119cej ni\u017c 50 km/h jest karane grzywn\u0105 w wysoko\u015bci od 450 do 55 euro (ok. 1900-2400 z\u0142) i pozbawieniem prawa prowadzenia pojazd\u00f3w na terenie Litwy od 1 do 6 miesi\u0119cy.", "Na autostradach i drogach ekspresowych nie nale\u017cy przekracza\u0107 130 km/h, a w terenie zabudowanym 50 km/h.", "Kierowcy posiadaj\u0105cych prawo jazdy co najmniej 2 lata mog\u0105 mie\u0107 maksymalnie 0,4 promila alkoholu we krwi. Kodeks drogowy jest bardziej restrykcyjny dla mniej do\u015bwiadczonych kierowc\u00f3w, dla kt\u00f3rych przewidziany zosta\u0142 bezwzgl\u0119dny zakaz jazdy pod wp\u0142ywem alkoholu.", "Dzieci o wzro\u015bcie do 135 cm musz\u0105 je\u017adzi\u0107 w fotelikach lub siedziskach. Je\u015bli maj\u0105 mniej ni\u017c 3 lata, musz\u0105 by\u0107 przewo\u017cone wy\u0142\u0105cznie na tylnym siedzeniu.", "W terenie zabudowanym nie nale\u017cy przekracza\u0107 50 km/h, poza nim 90 km/h, a na autostradach, kt\u00f3re s\u0105 p\u0142atne \u2013 130 km/h.", "Kierowc\u00f3w zawodowych, a tak\u017ce najm\u0142odszych do 24. roku \u017cycia obowi\u0105zuje bezwzgl\u0119dny zakaz prowadzenia auta po spo\u017cyciu alkoholu. Dla pozosta\u0142ych wprowadzono limit 0,5 promila.", "Chorwacka policja za jazd\u0119 pod wp\u0142ywem alkoholu ma prawo zatrzyma\u0107 prawo jazdy. W przypadku kierowc\u00f3w z zagranicy prawo jazdy zatrzymywane jest na 8 dni. Mandaty nale\u017cy op\u0142aca\u0107 na miejscu lub na najbli\u017cszej poczcie.", "Podobne limity pr\u0119dko\u015bci jak w Chorwacji obowi\u0105zuj\u0105 na granicz\u0105cych z ni\u0105 W\u0119grzech. Kodeks drogowy wprowadza jednak nieco mniejsz\u0105 pr\u0119dko\u015b\u0107 maksymaln\u0105 \u2013 110 km/h \u2013 dla dr\u00f3g ekspresowych.", "Na W\u0119grzech obowi\u0105zuje bezwzgl\u0119dny zakaz prowadzenia samochodu po spo\u017cyciu alkoholu. Ka\u017cdy kierowca, kt\u00f3ry odm\u00f3wi poddania si\u0119 badaniu na zawarto\u015b\u0107 alkoholu we krwi, traktowany jest jako osoba b\u0119d\u0105ca pod wp\u0142ywem alkoholu.", "W\u0119gierscy policjanci nie mog\u0105 przyjmowa\u0107 got\u00f3wki, w zwi\u0105zku z czym w razie wykroczenia razem z mandatem otrzymamy czek. Do czasu op\u0142acenia mandatu, policjant b\u0119dzie m\u00f3g\u0142 zatrzyma\u0107 dow\u00f3d rejestracyjny, a nawet sam samoch\u00f3d.", "Auto mo\u017ce by\u0107 zatrzymane tak\u017ce w celu przeprowadzenia badania technicznego (maksymalnie do 2 godzin).", "Dzieci do 150 cm wzrostu musz\u0105 je\u017adzi\u0107 w fotelikach.", "Ograniczenia pr\u0119dko\u015bci obowi\u0105zuj\u0105ce w S\u0142owenii s\u0105 takie same jak na W\u0119grzech. Z kolei dopuszczalne st\u0119\u017cenie alkoholu we krwi wynosi 0,5 promila.", "W fotelikach lub siedziskach nale\u017cy przewozi\u0107 dzieci do 150 cm wzrostu.", "Na szwajcarskich drogach ekspresowych warto \u015bci\u0105gn\u0105\u0107 nieco nog\u0119 z gazu. Kodeks drogowy przewiduje na nich ograniczenie pr\u0119dko\u015bci odpowiednio do 100 i 120 km/h. Na pozosta\u0142ych drogach poza terenem zabudowanym mo\u017cna je\u017adzi\u0107 maksymalnie 80 km/h, a w terenie zabudowanym 50 km/h.", "Je\u015bli przekroczymy pr\u0119dko\u015b\u0107 i zostaniemy zatrzymani przez policj\u0119, b\u0119dziemy musieli zap\u0142aci\u0107 mandat na miejscu.", "Dopuszczalne st\u0119\u017cenie alkoholu dla kierowc\u00f3w z tzw. pr\u00f3bnym prawem jazdy wynosi 0,1 promila, a dla pozosta\u0142ych 0,5 promila.", "W fotelikach lub siedziskach nale\u017cy przewozi\u0107 dzieci do 7. roku \u017cycia. W przypadku dzieci w wieku od 7 do 12 lat obowi\u0105zkowe jest stosowanie specjalnych pas\u00f3w bezpiecze\u0144stwa.", "Co wa\u017cne, w Szwajcarii obowi\u0105zuje zakaz noclegu poza wyznaczonymi do tego miejscami \u2013 m.in. na parkingach przy autostradach.", "Na francuskich autostradach mo\u017cemy je\u017adzi\u0107 z maksymaln\u0105 pr\u0119dko\u015bci\u0105 130 km/h. Dopuszczalna pr\u0119dko\u015b\u0107 na drogach ekspresowych to 110 km/h, na pozosta\u0142ych drogach poza terenem zabudowanym 80 km/h, za\u015b w terenie zabudowanym 50 km/h.", "Przekroczenie dozwolonej pr\u0119dko\u015bci o ponad 30 km/h wi\u0105\u017ce si\u0119 z zatrzymaniem prawa jazdy. Co istotne, w terenie zabudowanym piesi maj\u0105 bezwzgl\u0119dne pierwsze\u0144stwo.", "Dopuszczalne st\u0119\u017cenie alkoholu we krwi wynosi 0,2 promila \u2013 dla kierowc\u00f3w posiadaj\u0105cych prawo jazdy kr\u00f3cej ni\u017c trzy lata oraz 0,5 promila dla pozosta\u0142ych.", "Kodeks drogowy wprowadza obowi\u0105zek u\u017cywania fotelik\u00f3w lub siedzisk przez dzieci do 10. roku \u017cycia. Dzieci w fotelikach mog\u0105 by\u0107 przewo\u017cone na przednim siedzeniu.", "Korzystaj\u0105c z w\u0142oskich dr\u00f3g ekspresowych i autostrad trzeba pilnowa\u0107 si\u0119 ograniczenia pr\u0119dko\u015bci do 130 km/h. Na drogach gorszej klasy poza terenem zabudowanym b\u0119dziemy mogli rozp\u0119dzi\u0107 si\u0119 do 90 km/h, a w terenie zabudowanym do 50 km/h.", "Dopuszczalne st\u0119\u017cenie alkoholu we krwi dla kierowc\u00f3w posiadaj\u0105cych prawo jazdy powy\u017cej 3 lat wynosi 0,5 promila. Pozosta\u0142ych obowi\u0105zuje bezwzgl\u0119dny zakaz jazdy po spo\u017cyciu alkoholu.", "Grecki kodeks drogowy wprowadza zr\u00f3\u017cnicowane ograniczenie pr\u0119dko\u015bci dla autostrad i dr\u00f3g ekspresowych \u2013 odpowiednio 130 i 110 km/h. Na pozosta\u0142ych drogach w terenie niezabudowanym mo\u017cna je\u017adzi\u0107 80 km/h, a w terenie zabudowanym 50 km/h.", "Dopuszczalne st\u0119\u017cenie alkoholu we krwi dla wi\u0119kszo\u015bci kierowc\u00f3w wynosi 0,5 promila. Prawo jest bardziej restrykcyjne dla kierowc\u00f3w poni\u017cej 23. roku \u017cycia. Obowi\u0105zuje ich limit 0,2 promila.", "W fotelikach lub siedziskach nale\u017cy przewozi\u0107 dzieci do 12. roku \u017cycia. Te nie mog\u0105 by\u0107 jednak umieszczone na przednim siedzeniu.", "Co wa\u017cne, osoby nie mieszkaj\u0105ce na sta\u0142e w Grecji nie mog\u0105 prowadzi\u0107 pojazd\u00f3w nale\u017c\u0105cych do mieszka\u0144c\u00f3w kraju, chyba \u017ce pochodz\u0105 one z zarejestrowanych wypo\u017cyczalni.", "Na hiszpa\u0144skich autostradach, podobnie jak w Szwajcarii, obowi\u0105zuje do\u015b\u0107 restrykcyjne ograniczenie pr\u0119dko\u015bci do 120 km/h. Identyczne kodeks drogowy przewiduje tak\u017ce dla dr\u00f3g ekspresowych. Na drogach ni\u017cszej klasy poza terenem zabudowanym mo\u017cna je\u017adzi\u0107 90 km/h, a w terenie zabudowanym 50 km/h.", "Dopuszczalne st\u0119\u017cenie alkoholu we krwi to 0,3 promila dla kierowc\u00f3w posiadaj\u0105cych prawo jazdy kr\u00f3cej ni\u017c 2 lata i 0,5 promila dla bardziej do\u015bwiadczonych kierowc\u00f3w.", "Dzieci do 12. roku \u017cycia lub ni\u017csze ni\u017c 135 cm trzeba przewozi\u0107 w fotelikach lub siedziskach.", "Mandat mo\u017cna op\u0142aci\u0107 got\u00f3wk\u0105, przelewem lub poprzez tzw. kaucj\u0119 gwarantowan\u0105, z kt\u00f3rej skorzystanie umo\u017cliwia wykupienie odpowiedniej polisy.", "Podobne ograniczenia pr\u0119dko\u015bci jak w Hiszpanii obowi\u0105zuj\u0105 tak\u017ce w Portugalii. Tam jednak kodeks drogowy wprowadza dodatkowe ograniczenie \u2013 do 100 km/h na drogach ekspresowych.", "W Portugalii nieco bardziej restrykcyjnie ni\u017c w Hiszpanii podchodzi si\u0119 tak\u017ce do jazdy pod wp\u0142ywem alkoholu. Dopuszczalne st\u0119\u017cenie alkoholu we krwi wynosi 0,2 promila dla kierowc\u00f3w z prawem jazdy poni\u017cej 3 lat i 0,5 promila dla tych bardziej do\u015bwiadczonych.", "Z fotelik\u00f3w lub siedzisk musz\u0105 korzysta\u0107 dzieci do 12. roku \u017cycia lub wzro\u015bcie nieprzekraczaj\u0105cym 150 cm.", "Za brak wa\u017cnej polisy grozi mandat od 500 do 2500 euro (od ok. 2150 do 10\u00a0700 z\u0142), a tak\u017ce zatrzymanie pojazdu.", "W Bu\u0142garii obowi\u0105zuj\u0105 takie same limity pr\u0119dko\u015bci jak w Polsce \u2013 50 km/h w terenie zabudowanym, 90 km/h poza terenem zabudowanym, 120 km/h na drogach ekspresowych i 140 km/h na autostradach.", "Je\u015bli podr\u00f3\u017cujemy samochodem, kt\u00f3rego w\u0142a\u015bcicielem jest inna osoba, policja mo\u017ce za\u017c\u0105da\u0107 od nas pisemnego pe\u0142nomocnictwa przet\u0142umaczonego na j\u0119zyk bu\u0142garski, angielski, niemiecki lub francuski.", "Dopuszczalne st\u0119\u017cenie alkoholu obowi\u0105zuj\u0105ce wszystkich kierowc\u00f3w \u2013 niezale\u017cnie od do\u015bwiadczenia \u2013 wynosi 0,5 promila.", "Z kolei w fotelikach musz\u0105 by\u0107 przewo\u017cone dzieci do 3. roku \u017cycia. Starsze dzieci, ni\u017csze ni\u017c 150 cm, musz\u0105 je\u017adzi\u0107 wy\u0142\u0105cznie na tylnym siedzeniu.", "\u00a0"]}
{"url": "https://www.bankier.pl/moto/czechy-zmieniaja-system-poboru-oplat-za-przejazdy-autostradami-4383/", "title": ["Czechy zmieni\u0105 system poboru op\u0142at za przejazdy autostradami"], "lead": [], "text": ["Nowy system przewiduje uregulowanie op\u0142aty za przejazd przez czeskie autostrady poprzez internet lub aplikacje mobilne. Kontrola op\u0142at, bezpo\u015brednio powi\u0105zanych z numerem rejestracyjnym samochodu, b\u0119dzie si\u0119 odbywa\u0107 przez kamery oraz istniej\u0105ce ju\u017c bramki s\u0142u\u017c\u0105ce do kontroli myta op\u0142aconego przez firmy transportowe.", "Pos\u0142owie odrzucili poprawki pozwalaj\u0105ce rz\u0105dowi na podnoszenie rocznych op\u0142at za przejazdy. Minister transportu Vladimir Kremlik powiedzia\u0142 w Izbie, \u017ce rz\u0105d nie zgadza si\u0119 na podnoszenie op\u0142at, kt\u00f3re by\u0142oby, jak okre\u015bli\u0142 to minister, \u201enie w porz\u0105dku wobec kierowc\u00f3w\u201d, stoj\u0105cych w korkach spowodowanych remontami na najwa\u017cniejszej autostradzie w kraju \u2013 D1 z Pragi do Brna. Zako\u0144czenie remont\u00f3w planowane jest na rok 2021 i dopiero w\u00f3wczas, zdaniem Kremlika, mo\u017cna zastanawia\u0107 si\u0119 nad podnoszeniem op\u0142at. W 2019 roku koszt dziesi\u0119ciodniowej winiety dla samochod\u00f3w osobowych wynosi w Czechach oko\u0142o 52 z\u0142, miesi\u0119cznej oko\u0142o 74 z\u0142, a rocznej oko\u0142o 255 z\u0142.", "Izba nie zgodzi\u0142a si\u0119 tak\u017ce na zniesienie systemu obowi\u0105zkowego poboru op\u0142at do czasu zako\u0144czenia remont\u00f3w na autostradzie D1. Mimo sprzeciwu rz\u0105du pos\u0142owie zaakceptowali zwolnienie z op\u0142at zabytkowych samochod\u00f3w, kt\u00f3re maj\u0105 specjalne tablice rejestracyjne. Dla samochod\u00f3w ci\u0119\u017carowych przyj\u0119to tak\u017ce poprawk\u0119, kt\u00f3ra uzale\u017cnia wysoko\u015b\u0107 myta od poziomu emisji i ha\u0142asu pojazd\u00f3w. Nowe przepisy przewiduj\u0105 zwolnienia lub ulgi dla pojazd\u00f3w z silnikami elektrycznymi, hybrydowymi i wodorowymi, je\u017celi emisja dwutlenku w\u0119gla nie b\u0119dzie przekracza\u0107 50 g na kilometr.", "Z Pragi Piotr G\u00f3recki (PAP)", "ptg/ az/ mc/"]}
{"url": "https://www.bankier.pl/moto/doplaty-do-elektrykow-w-konsultacjach-4392/", "title": ["Dop\u0142aty do \u201eelektryk\u00f3w\u201d w konsultacjach"], "lead": ["Ministerstwo Energii przekaza\u0142o do konsultacji projekt rozporz\u0105dzenia ws. dop\u0142at do zakupu nowych samochod\u00f3w elektrycznych i wodorowych. W przypadku auta na pr\u0105d dop\u0142ata mo\u017ce si\u0119gn\u0105\u0107 37,5 tys. z\u0142, ale samoch\u00f3d nie mo\u017ce by\u0107 dro\u017cszy ni\u017c 125 tys. z\u0142."], "text": ["Zgodnie z projektem rozporz\u0105dzenia, wsparcie z Funduszu Niskoemisyjnego Transportu dotyczy os\u00f3b fizycznych, nieprowadz\u0105cych dzia\u0142alno\u015bci gospodarczej. Aby wsparcie otrzyma\u0107, trzeba b\u0119dzie z\u0142o\u017cy\u0107 odpowiedni wniosek i spe\u0142ni\u0107 szereg warunk\u00f3w. ME proponuje, by dop\u0142ata obejmowa\u0142y pojazdy fabrycznie nowe, po raz pierwszy rejestrowane na terytorium RP.", "W przypadku pojazdu nap\u0119dzanego wy\u0142\u0105cznie energi\u0105 elektryczn\u0105, dop\u0142ata mo\u017ce wynie\u015b\u0107 30 proc. ceny zakupu, nie wi\u0119cej jednak ni\u017c 37,5 tys. z\u0142. Przy czym kupowany samoch\u00f3d nie mo\u017ce by\u0107 dro\u017cszy ni\u017c 125 tys. z\u0142. W przypadku auta dro\u017cszego \u2013 dop\u0142ata nie przys\u0142uguje.", "W przypadku pojazdu nap\u0119dzanego energi\u0105 elektryczn\u0105, wytwarzan\u0105 z wodoru w zainstalowanych w aucie ogniwach paliwowych, dop\u0142ata mo\u017ce si\u0119gn\u0105\u0107 30 proc. ceny nabycia, nie wi\u0119cej jednak ni\u017c 90 tys. z\u0142. Wodorowe auto nie mo\u017ce by\u0107 dro\u017csze ni\u017c 300 tys. z\u0142.", "Warunkami otrzymania dop\u0142aty ma by\u0107 u\u017cytkowanie samochodu przez co najmniej rok od zakupu, a w czasie tego roku b\u0119dzie zarejestrowany w Polsce i dopuszczony do ruchu. Ma r\u00f3wnie\u017c posiada\u0107 ubezpieczenie od \u201euszkodze\u0144, zniszcze\u0144 oraz utraty na skutek zderze\u0144, kolizji, zdarze\u0144 losowych, uszkodze\u0144 przez osoby trzecie oraz kradzie\u017cy\u201d.", "Dodatkowym warunkiem wyp\u0142acenia wsparcia jest \u201eskuteczne ustanowienie przez osob\u0119 fizyczn\u0105 nieprowadz\u0105c\u0105 dzia\u0142alno\u015bci gospodarczej zabezpieczenia zwrotu wsparcia wraz z nale\u017cnymi odsetkami i zaakceptowanie przez Zarz\u0105dzaj\u0105cego dokument\u00f3w potwierdzaj\u0105cych ustanowienie tych zabezpiecze\u0144\u201d. Zgodnie z projektem form\u0105 zabezpieczenia mo\u017ce by\u0107 por\u0119czenie, weksel z por\u0119czeniem wekslowym (aval), gwarancja bankowa, zastaw na prawach lub rzeczach, blokada \u015brodk\u00f3w zgromadzonych na rachunku bankowym albo akt notarialny o poddaniu si\u0119 egzekucji przez d\u0142u\u017cnika.", "W przypadku naruszenia tych zobowi\u0105za\u0144, \u201ewsparcie wraz z nale\u017cnymi odsetkami, liczonymi jak dla zaleg\u0142o\u015bci podatkowych, zostanie zwr\u00f3cone\u201d, za wyj\u0105tkiem przypadku dzia\u0142ania \u201esi\u0142y wy\u017cszej lub osoby trzeciej, za kt\u00f3r\u0105 beneficjent nie ponosi odpowiedzialno\u015bci\u201d.", "Organizacje promuj\u0105ce elektromobilno\u015b\u0107 krytycznie oceniaj\u0105 propozycj\u0119 Ministerstwa Energii, dotycz\u0105c\u0105 dop\u0142at do zakupu nowych samochod\u00f3w elektrycznych. Jak wskazuj\u0105 m.in., postulowany w projekcie limit ceny auta wyklucza z dop\u0142at najpopularniejsze modele.", "Wed\u0142ug Polskiego Stowarzyszenia Paliw Alternatywnych to pozorne wsparcie elektromobilno\u015bci. \u201eM\u00f3wimy o kwocie 125 tys. z\u0142 brutto, tymczasem zdecydowana wi\u0119kszo\u015b\u0107 modeli ca\u0142kowicie elektrycznych oferowana na polskim i europejskim rynku jest po prostu dro\u017csza. \u017baden model z listy TOP10, czyli najlepiej sprzedaj\u0105cych si\u0119 modeli EV w Polsce, nie mie\u015bci si\u0119 w limicie resortu energii\u201d \u2013 powiedzia\u0142 PAP dyrektor zarz\u0105dzaj\u0105cy PSPA Maciej Mazur. W konsekwencji, jego zdaniem, wsparcie b\u0119dzie przyznawane wy\u0142\u0105cznie kilku najmniejszym i najta\u0144szym modelom, a wykluczone z niego zostan\u0105 najpopularniejsze samochody zeroemisyjne, kupowane ze wsparciem w innych krajach europejskich.", "Zdaniem prezesa Fundacji Promocji Pojazd\u00f3w Elektrycznych Marcina Korolca, minister energii proponuje przepisy, kt\u00f3re w \u017caden spos\u00f3b nie zelektryfikuj\u0105 polskich dr\u00f3g. \u201eKszta\u0142t proponowanych przepis\u00f3w promuje wy\u0142\u0105cznie samochody o ma\u0142ym zasi\u0119gu. Wy\u0142\u0105czone z pod finansowania s\u0105 najpopularniejsze samochody elektryczne BMWi3, Volswagen E-Golf, Nissan Leaf. System wsparcia powinien promowa\u0107 samochody o wi\u0119kszym zasi\u0119gu, po to \u017ceby mog\u0142y one zast\u0119powa\u0107 samochody spalinowe\u201d \u2013 powiedzia\u0142 PAP Korolec.", "\u201ePrzedstawiony projekt rozporz\u0105dzenia, jest moim zdaniem, niekonstytucyjny. Nie mo\u017cna wy\u0142\u0105cza\u0107 z pod jego re\u017cimu os\u00f3b prowadz\u0105cych dzia\u0142alno\u015b\u0107 gospodarcz\u0105. Mo\u017cna uniemo\u017cliwi\u0107 wprowadzanie nabytych aut w koszty, ale zakaza\u0107 korzystania wydaje si\u0119 by\u0107 niezgodne z prawem\u201d \u2013 doda\u0142 Korolec.", "Wed\u0142ug PSPA, nie nale\u017cy oczekiwa\u0107 prze\u0142omu na polskim rynku pojazd\u00f3w elektrycznych, gdy przepisy o dop\u0142atach wejd\u0105 w \u017cycie. \u201eNa tym etapie rozwoju rynku niezb\u0119dne jest podwy\u017cszenia kwot uj\u0119tych w projekcie rozporz\u0105dzenia. W przeciwnym razie sprzeda\u017c samochod\u00f3w zeroemisyjnych b\u0119dzie si\u0119 utrzymywa\u0107 na podobnie niskim poziomie, jak do tej pory. Administracja ma wiele narz\u0119dzi i mo\u017cliwo\u015bci w tym zakresie. Mo\u017ce na przyk\u0142ad za\u0142o\u017cy\u0107 regresywno\u015b\u0107 i obni\u017ca\u0107 pr\u00f3g wraz z rozwojem rynku i spadkiem cen EV\u201d \u2013 oceni\u0142 Maciej Mazur.", "Przypomnia\u0142 raport PSPA \u201ePolish EV Outlook\u201d, kt\u00f3ry prognozuje wzrost liczby \u201eelektryk\u00f3w\u201d w 2025 r. do 300 tys. pojazd\u00f3w z 6 tys. obecnie, ale przy za\u0142o\u017ceniu optymalnego wykorzystania \u015brodk\u00f3w z Funduszu Niskoemisyjnego Transportu. \u201ePrzy tak przygotowanych regulacjach, spadamy do scenariusza 60 tys. pojazd\u00f3w elektrycznych w Polsce w 2025 r. Tak elektromobilno\u015bci, nawet przy najlepszych ch\u0119ciach, nie zbudujemy\u201d \u2013 oceni\u0142 Mazur.", "Konsultacje maj\u0105 potrwa\u0107 do 22 lipca.", "wkr/ drag/"]}
{"url": "https://www.bankier.pl/moto/najpopularniejsze-auta-i-polrocza-2019-top-50-4387/", "title": ["Top 50 najpopularniejszych aut I po\u0142. 2019 r. [Wykres dnia]"], "lead": ["Ponad \u0107wier\u0107 miliona nowych samochod\u00f3w zarejestrowali Polacy w pierwszym p\u00f3\u0142roczu. Tym samym sprzeda\u017c aut w por\u00f3wnaniu z poprzednim rokiem wzros\u0142a, ale tylko jeden model zosta\u0142 kupiony wi\u0119cej ni\u017c 10 tys. razy. Jakie nowe auta najch\u0119tniej wybierali Polacy?"], "text": ["Ponad \u0107wier\u0107 miliona nowych samochod\u00f3w zarejestrowali Polacy w pierwszym p\u00f3\u0142roczu. Tym samym sprzeda\u017c aut w por\u00f3wnaniu z poprzednim rokiem wzros\u0142a, ale tylko jeden model zosta\u0142 kupiony wi\u0119cej ni\u017c 10 tys. razy. Jakie nowe auta najch\u0119tniej wybierali Polacy?", "Najpopularniejszymi modelami w pierwszym p\u00f3\u0142roczu by\u0142y dwie skody: octavia i fabia. Skoda octavia to tak\u017ce jedyny model, kt\u00f3rego sprzeda\u017c w pierwszym p\u00f3\u0142roczu przekroczy\u0142a 10 tys. (10 334 egzemplarze) \u2013 wynika z analiz Instytutu Bada\u0144 Ryku Motoryzacyjnego Samar. Nowe fabie by\u0142y rejestrowane w tym czasie 9269 razy. Podium uzupe\u0142ni\u0142a dacia duster (7942), kt\u00f3ra by\u0142a najpopularniejszym autem w\u015br\u00f3d klient\u00f3w indywidualnych.", "Przejd\u017a do ", "W pogoni za czo\u0142\u00f3wk\u0105 jest Toyota, w szczeg\u00f3lno\u015bci za spraw\u0105 corolli, kt\u00f3rej sprzeda\u017c zacz\u0119\u0142a rosn\u0105\u0107 w ostatnim kwartale g\u0142\u00f3wnie dzi\u0119ki zast\u0105pieniu ni\u0105 modelu auris w wersji hatchback i wypuszczenia nowej wersji sedan.", "W sumie w pierwszych sze\u015bciu miesi\u0105cach roku Polacy zarejestrowali\u00a0278 330 nowych aut \u2013 o blisko 2 proc. wi\u0119cej w relacji do pierwszego p\u00f3\u0142rocza 2018 r."]}
{"url": "https://www.bankier.pl/moto/nadjezdza-rys-126-zastapi-malucha-4413/", "title": ["Nadje\u017cd\u017ca Ry\u015b 126. Zast\u0105pi malucha"], "lead": ["Ry\u015b 126 \u2013 nast\u0119pca kultowego \u201emalucha\u201d \u2013 powstaje pod Wroc\u0142awiem. Auto b\u0119dzie w pe\u0142ni elektryczne, a na ulice trafi prawdopodobnie za trzy lata \u2013 p\u00f3\u0142 wieku po debiucie fiata 126p \u2013 informuje \u201eGazeta Wyborcza\u201d."], "text": ["Ry\u015b 126 \u2013 nast\u0119pca kultowego \u201emalucha\u201d \u2013 powstaje pod Wroc\u0142awiem. Auto b\u0119dzie w pe\u0142ni elektryczne, a na ulice trafi prawdopodobnie za trzy lata \u2013 p\u00f3\u0142 wieku po debiucie fiata 126p \u2013 informuje \u201eGazeta Wyborcza\u201d.", "Pojazd ma ju\u017c gotow\u0105 ram\u0119, podwozie i uk\u0142ad jezdny. Prototyp rysia, cho\u0107 inspirowany maluchem, zosta\u0142 dostosowany do dzisiejszych czas\u00f3w. Przede wszystkim ma sze\u015b\u0107 razy mocniejszy od malucha 140-konny silnik o pojemno\u015bci 1,3 l oraz nap\u0119d na tylne ko\u0142a z mo\u017cliwo\u015bci\u0105 do\u0142\u0105czenia przedniej osi.", "Ry\u015b jest tak\u017ce wi\u0119kszy (3,6 m przy 3 m malucha) i ci\u0119\u017cszy od swojego pierwowzoru (ok. 1000 kg przy 645 kg malucha).", "Auto od kilku lat projektuje grupa absolwent\u00f3w Politechniki Wroc\u0142awskiej ze studia Kozio\u0142ek Design. Jak podkre\u015blaj\u0105 tw\u00f3rcy, samoch\u00f3d m\u00f3g\u0142by ju\u017c je\u017adzi\u0107, ale do sko\u0144czenia zosta\u0142o jeszcze jego wn\u0119trze i ca\u0142a elektronika, a to \u2013 jak szacuj\u0105 \u2013 koszt rz\u0119du 200 tys. z\u0142. Ry\u015b ma by\u0107 gotowy w 2022 r. \u2013 22 lata po tym, gdy ostatni fiat 126p zjecha\u0142 z ta\u015bmy w Bielsko-Bia\u0142ej i niespe\u0142na \u0107wier\u0107 wieku od jego debiutu na polskich drogach.", "Kozio\u0142ek Design", "To nie pierwsze auto na koncie wroc\u0142awskich konstruktor\u00f3w. Stworzyli ju\u017c m.in. now\u0105 warszaw\u0119, syren\u0119 i zbudowany na bazie pojazd\u00f3w z lat 60. i 70. skuter RetroElectro.", "Ry\u015b 126 b\u0119dzie jednak tani\u0105 zabawka. Wszystko w trosce o ekologi\u0119, poniewa\u017c auto b\u0119dzie wyposa\u017cone w pe\u0142ni elektryczny silnik. Wed\u0142ug tw\u00f3rc\u00f3w pojazdu sam pakiet baterii b\u0119dzie kosztowa\u0142 ok. 40 tys. z\u0142."]}
{"url": "https://www.bankier.pl/moto/kgp-wprowadzenie-obowiazku-jazdy-na-suwak-moze-uplynnic-ruch-4453/", "title": ["KGP: Wprowadzenie obowi\u0105zku jazdy \u201ena suwak\u201d mo\u017ce up\u0142ynni\u0107 ruch"], "lead": ["Zmiana w prawie o ruchu drogowym, kt\u00f3ra zak\u0142ada wprowadzenie obowi\u0105zku jazdy na tzw. suwak, to rozwi\u0105zanie, kt\u00f3re mo\u017ce up\u0142ynni\u0107 ruch \u2013 ocenia w rozmowie z PAP podinsp. Rados\u0142aw Kobry\u015b z Biura Ruchu Drogowego KGP. Pozytywnie oceni\u0142 te\u017c tworzenie \u201ekorytarzy \u017cycia\u201d."], "text": ["Zmiana w prawie o ruchu drogowym, kt\u00f3ra zak\u0142ada wprowadzenie obowi\u0105zku jazdy na tzw. suwak, to rozwi\u0105zanie, kt\u00f3re mo\u017ce up\u0142ynni\u0107 ruch \u2013 ocenia w rozmowie z PAP podinsp. Rados\u0142aw Kobry\u015b z Biura Ruchu Drogowego KGP. Pozytywnie oceni\u0142 te\u017c tworzenie \u201ekorytarzy \u017cycia\u201d.", "Na pocz\u0105tku lipca Ministerstwo Infrastruktury skierowa\u0142o do konsultacji mi\u0119dzyresortowych projekt nowelizacji Prawa o ruchu drogowym, kt\u00f3ry zak\u0142ada wprowadzenie obowi\u0105zku jazdy na tzw. suwak i tworzenie \u201ekorytarzy \u017cycia\u201d. Projekt zosta\u0142 opublikowany na stronie Rz\u0105dowego Centrum Legislacji.", "Zdaniem podinsp. Rados\u0142awa Kobrysia z Biura Ruchu Drogowego Komendy G\u0142\u00f3wnej Policji przepis mo\u017ce usprawni\u0107 ruch. Jak doda\u0142, sytuacj\u0119 poprawi\u0142o ju\u017c nawet wcze\u015bniejsze ustawianie przez zarz\u0105dc\u00f3w dr\u00f3g znak\u00f3w drogowych zalecaj\u0105cych jazd\u0119 \u201ena suwak\u201d.", "\u201eJest to przepis, kt\u00f3ry na pewno pomo\u017ce, chocia\u017cby w przypadku tzw. szeryf\u00f3w drogowych, czyli kierowc\u00f3w, kt\u00f3rzy blokuj\u0105 lewy pas ruchu po to, by nie pozwoli\u0107 innym dojecha\u0107 do ko\u0144ca pasa. Pojawienie si\u0119 znak\u00f3w informacyjnych o sugerowanej je\u017adzie +na suwak+ spowodowa\u0142o, \u017ce interwencji w stosunku do tamuj\u0105cych ruch by\u0142o mniej\u201d \u2013 powiedzia\u0142 Kobry\u015b.", "Doda\u0142, \u017ce ju\u017c kilkadziesi\u0105t lat temu uczono kierowc\u00f3w, i\u017c \u201ezasada zamka b\u0142yskawicznego, jak by\u0142o to nazywane wtedy, a obecnie jazda +na suwak+ to zasada, kt\u00f3ra pomaga w p\u0142ynno\u015bci ruchu, bo rzadziej dochodzi do sytuacji, w kt\u00f3rych kierowca musi si\u0119 zatrzymywa\u0107\u201d.", "Zaznaczy\u0142, \u017ce z kolei korytarze \u017cycia s\u0105 tworzone jako dobry zwyczaj. \u201eG\u0142\u00f3wnie na drogach szybkiego ruchu i to nie tylko poza obszarem zabudowanym, ale w og\u00f3le na drogach dwujezdniowych, gdzie jedna jezdnia ma tylko jeden kierunek\u201d. Podkre\u015bli\u0142, \u017ce r\u00f3wnie\u017c w tym przypadku regulacje prawne pomog\u0105 tym, kt\u00f3rzy \u201enie do ko\u0144ca wiedz\u0105, jak to zrobi\u0107\u201d. \u201eCzasem logika nie wystarczy, czasami potrzebny jest przepis, kt\u00f3ry wska\u017ce dok\u0142adne zachowanie kieruj\u0105cego\u201d \u2013 powiedzia\u0142.", "Kobry\u015b podkre\u015bli\u0142 r\u00f3wnie\u017c, \u017ce przepis dotycz\u0105cy \u201ekorytarzy \u017cycia\u201d jest potrzebny po to, \u017ceby kierowcy, widz\u0105c wypadek, od razu, bez wzgl\u0119du na to, czy widz\u0105 nadje\u017cd\u017caj\u0105cy pojazd uprzywilejowany, czy nie, tworzyli korytarz, jakby pojazd uprzywilejowany ju\u017c tam by\u0142.", "Zgodnie z projektem, w razie zwi\u0119kszenia nat\u0119\u017cenia ruchu utrudniaj\u0105cego przejazd pojazd\u00f3w uprzywilejowanych, szczeg\u00f3lnie ratowniczych, kieruj\u0105cy poruszaj\u0105cy si\u0119 drog\u0105 z dwoma pasami ruchu w tym samym kierunku b\u0119d\u0105 mieli obowi\u0105zek zjecha\u0107 jak najbli\u017cej \u2013 odpowiednio \u2013 lewej i prawej kraw\u0119dzi jezdni.", "Z kolei na jezdni z wi\u0119cej ni\u017c dwoma pasami ruchu w tym samym kierunku poruszaj\u0105cy si\u0119 skrajnym lewym pasem b\u0119dzie obowi\u0105zany do usuni\u0119cia si\u0119 z drogi pojazdu uprzywilejowanego przez zjechanie jak najbli\u017cej lewej kraw\u0119dzi pasa, a poruszaj\u0105cy si\u0119 pasami s\u0105siednimi b\u0119d\u0105 obowi\u0105zani do usuni\u0119cia si\u0119 z drogi pojazdu uprzywilejowanego przez zjechanie jak najbli\u017cej prawej kraw\u0119dzi swoich pas\u00f3w.", "Proponowane zmiany przewiduj\u0105 te\u017c, \u017ce je\u017celi nie ma mo\u017cliwo\u015bci ci\u0105g\u0142ej kontynuacji jazdy pasem ruchu na jezdni z wi\u0119cej ni\u017c jednym pasem w tym samym kierunku z powodu utrudnienia na tym pasie lub zanikania tego pasa, kieruj\u0105cy pojazdem na s\u0105siednim pasie jest obowi\u0105zany umo\u017cliwi\u0107 kieruj\u0105cemu pojazdem na takim pasie z utrudnieniem jego zmian\u0119 na s\u0105siedni. Manewr zmiany pasa powinien nast\u0119powa\u0107 w spos\u00f3b pojedynczy i naprzemienny.", "Jak zaznaczono w uzasadnieniu do projektu nowelizacji, regulacje dotycz\u0105ce tworzenia +korytarza \u017cycia+ wesz\u0142yby w \u017cycie od 1 pa\u017adziernika 2019 r., a dotycz\u0105ce +jazdy na suwak+ po 60 dniach od og\u0142oszenia.", "\u201eZr\u00f3\u017cnicowanie terminu wej\u015bcia w \u017cycie ustawy w powy\u017cszych zakresach spowodowane jest potrzeb\u0105 zapewnienia odpowiedniego odst\u0119pu czasowego na przygotowanie i przeprowadzenie dzia\u0142a\u0144 informuj\u0105cych spo\u0142ecze\u0144stwo o jej przedmiocie\u201d \u2013 napisano w uzasadnieniu projektu.", "autor: Marcin Chomiuk"]}
{"url": "https://www.bankier.pl/moto/w-polsce-jezdzi-prawie-61-tys-aut-na-prad-4457/", "title": ["W Polsce je\u017adzi prawie 6,1 tys. aut na pr\u0105d"], "lead": ["W I p\u00f3\u0142roczu 2019 r. w Polsce zarejestrowano 1836 osobowych samochod\u00f3w elektrycznych oraz hybryd plug-in, o ponad 850 wi\u0119cej ni\u017c w tym samym okresie 2018 r. \u2013 wynika z informacji Licznika elektromobilno\u015bci. Po Polsce je\u017cd\u017c\u0105 6092 samochod\u00f3w elektrycznych."], "text": ["Wed\u0142ug uruchomionego przez Polskie Stowarzyszenie Paliw Alternatywnych oraz Polski Zwi\u0105zek Przemys\u0142u Motoryzacyjnego Licznika elektromobilno\u015bci, na koniec czerwca 2019 r. dwie trzecie z zarejestrowanych 6092 elektrycznych samochod\u00f3w osobowych stanowi\u0142y pojazdy w pe\u0142ni elektryczne (BEV). By\u0142o ich 3 855. Pozosta\u0142e 2237 pojazd\u00f3w stanowi\u0142y hybrydy typu plug-in (PHEV).", "Na koniec maja flota elektrycznych pojazd\u00f3w ci\u0119\u017carowych i dostawczych w Polsce wynosi\u0142a 337 szt., a elektrycznych skuter\u00f3w i motocykli \u2013 do 4604 szt. W czerwcu nie zmieni\u0142a si\u0119 liczba elektrycznych autobus\u00f3w \u2013 by\u0142o ich 198 szt.", "W ocenie prezesa PZPM Jakuba Farysia, prawie 30-proc. wzrost liczby zarejestrowanych hybryd plug-in obserwowany w pierwszym p\u00f3\u0142roczu mo\u017ce oznacza\u0107, \u017ce coraz wi\u0119cej klient\u00f3w wybiera pojazdy, kt\u00f3re przy je\u017adzie miejskiej maj\u0105 walory samochodu elektrycznego, a w d\u0142u\u017cszej trasie nie maj\u0105 ogranicze\u0144 wynikaj\u0105cych z zasi\u0119gu.", "Jak podkre\u015bla dyrektor zarz\u0105dzaj\u0105cy PSPA Maciej Mazur, w segmencie zeroemisyjnych skuter\u00f3w i motocykli zanotowano wzrost o 743 szt., czyli 97 proc. rok roku. \u201eTo pozytywne zjawisko \u2013 rozw\u00f3j elektromobilno\u015bci w Polsce nap\u0119dzaj\u0105 nie tylko pojazdy cztero-, ale r\u00f3wnie\u017c dwuko\u0142owe, kt\u00f3re dodatkowo przyczyniaj\u0105 si\u0119 do redukcji kork\u00f3w w centrach miast\u201d \u2013 oceni\u0142 Mazur.", "Na koniec czerwca w Polsce funkcjonowa\u0142y 752 stacje \u0142adowania pojazd\u00f3w elektrycznych, dysponuj\u0105ce w sumie 1395 punktami \u0142adowania. Jedn\u0105 trzeci\u0105 stanowi\u0142y szybkie stacje \u0142adowania pr\u0105dem sta\u0142ym, dwie trzecie \u2013 wolne \u0142adowarki pr\u0105du przemiennego o mocy mniejszej lub r\u00f3wnej 22 kW.", "Licznik elektromobilno\u015bci, aktualizowany przez PZPM i PSPA, dost\u0119pny jest na stronach internetowych organizacji. Pokazuje, ile pojazd\u00f3w elektrycznych porusza si\u0119 aktualnie po polskich drogach i ile dzia\u0142a stacji \u0142adowania. Dane zosta\u0142y opracowane przez PZPM i PSPA na podstawie z\u0142o\u017conych analiz danych pochodz\u0105cych m.in. z Centralnej Ewidencji Pojazd\u00f3w, a tak\u017ce w\u0142asnych bada\u0144 i prowadzonych ewidencji.", "wkr/ je/"]}
{"url": "https://www.bankier.pl/moto/od-lipca-nowe-obowiazkowe-wyposazenie-elektrykow-byly-za-ciche-4107/", "title": ["Od lipca nowe obowi\u0105zkowe wyposa\u017cenie \u201eelektryk\u00f3w\u201d. By\u0142y za ciche"], "lead": ["Obowi\u0105zek monta\u017cu systemu emituj\u0105cego brzmienie silnika spalinowego (AVAS) w samochodach elektrycznych i hybrydowych wszed\u0142 w \u017cycie 1 lipca. Wszystko po to, aby do tej pory bezg\u0142o\u015bne auta by\u0142y s\u0142yszane przez niewidomych i niedowidz\u0105cych."], "text": ["Obowi\u0105zek monta\u017cu systemu emituj\u0105cego brzmienie silnika spalinowego (AVAS) w samochodach elektrycznych i hybrydowych wszed\u0142 w \u017cycie 1 lipca. Wszystko po to, aby do tej pory bezg\u0142o\u015bne auta by\u0142y s\u0142yszane przez niewidomych i niedowidz\u0105cych.", "Rozporz\u0105dzenie UE wprowadzaj\u0105ce obowi\u0105zkowe emitery reguluje tak\u017ce poziom wydzielanego przez nie d\u017awi\u0119ku. Od uruchomienia silnika do osi\u0105gni\u0119cia pr\u0119dko\u015bci 20 km/h, a tak\u017ce podczas jazdy na biegu wstecznym, system b\u0119dzie musia\u0142 by\u0107 ca\u0142y czas aktywny i emitowa\u0107 d\u017awi\u0119k o nat\u0119\u017ceniu co najmniej 56 decybeli. Powy\u017cej tej pr\u0119dko\u015bci nie b\u0119dzie ono mog\u0142o przekracza\u0107 75 decybeli.", "System AVAS b\u0119d\u0105 musia\u0142y posiada\u0107 wszystkie samochody elektryczne i hybrydowe rejestrowane po raz pierwszy w Unii Europejskiej, tak\u017ce te sprowadzane ze Stan\u00f3w Zjednoczonych, Japonii i Korei Po\u0142udniowej. Od 2021 r. emitery maj\u0105 posiada\u0107 ju\u017c wszystkie \u201eelektryki\u201d i hybrydy, tak\u017ce zarejestrowane przed 1 lipca 2019 r.", "Jak donosi CNN, niekt\u00f3rzy producenci aut elektrycznych \u2013 m.in. Toyota i Jaguar \u2013 maj\u0105 opracowany ju\u017c systemy AVAS dla swoich pojazd\u00f3w. Z kolei d\u017awi\u0119k silnika spalinowego dla elektrycznego modelu BMW Vision M Next skomponowa\u0142 autor muzyki filmowej Hans Zimmer. Brzmienie zostanie wykorzystane tak\u017ce w kolejnych elektrycznych pojazdach BMW. Emitery d\u017awi\u0119ku dzia\u0142aj\u0105ce do pr\u0119dko\u015bci 30 km/h od pewnego czasu s\u0105 ju\u017c montowane m.in. w modelach renault zoe i nissan leaf.", "\u00a0", "\u00a0", "Zmiany zatwierdzone przez Parlament Europejski ju\u017c w 2014 r. s\u0105 odpowiedzi\u0105 na apele os\u00f3b niewidomych i niedowidz\u0105cych, kt\u00f3re skar\u017cy\u0142y si\u0119 na bezg\u0142o\u015bno\u015b\u0107 aut elektrycznych, co by\u0142o szczeg\u00f3lnie niebezpieczne na przej\u015bciach dla pieszych. Emitery d\u017awi\u0119ku by\u0107 mo\u017ce poprawi\u0105 tak\u017ce bezpiecze\u0144stwo os\u00f3b chodz\u0105cych w s\u0142uchawkach."]}
{"url": "https://www.bankier.pl/moto/sprzedaz-nowych-aut-wyhamowala-suv-y-najpopularniejsze-4120/", "title": ["Sprzeda\u017c nowych aut wyhamowa\u0142a. SUV-y najpopularniejsze"], "lead": ["W 2018 r. po raz pierwszy od pi\u0119ciu lat w Unii Europejskiej spad\u0142a produkcja samochod\u00f3w osobowych. Hamuje tak\u017ce liczba rejestracji aut osobowych. W 2018 r. by\u0142o ich tylko o 0,1 proc. wi\u0119cej ni\u017c rok wcze\u015bniej \u2013 wynika z raportu ACEA."], "text": ["W 2018 r. po raz pierwszy od pi\u0119ciu lat w Unii Europejskiej spad\u0142a produkcja samochod\u00f3w osobowych. Hamuje tak\u017ce liczba rejestracji aut osobowych. W 2018 r. by\u0142o ich tylko o 0,1 proc. wi\u0119cej ni\u017c rok wcze\u015bniej \u2013 wynika z raportu ACEA.", "W ubieg\u0142ym roku \u015bwiatowa produkcja samochod\u00f3w spad\u0142a o 0,6 proc. z 98,7 mln do 98,1 mln egzemplarzy. To pierwszy spadek produkcji aut na \u015bwiecie od 2009 r.", "Fabryki zlokalizowane w Europie w ubieg\u0142ym roku wyprodukowa\u0142y 16,5 mln samochod\u00f3w osobowych \u2013 o 1,4 proc. mniej ni\u017c w 2017 r., ko\u0144cz\u0105c tym samym trwaj\u0105cy pi\u0119\u0107 lat trend wzrostowy.", "Najwi\u0119cej aut osobowych w UE opu\u015bci\u0142o linie produkcyjne w Niemczech \u2013 5,1 mln i Hiszpania 2,3 mln. Polska z 451 tys. wyprodukowanych osob\u00f3wek uplasowa\u0142a si\u0119 na \u00f3smym miejscu, m.in. za S\u0142owacj\u0105 i Czechami. W relacji do 2017 r. w Polsce wyprodukowano o 5,2 proc. mniej osob\u00f3wek i o 12,3 proc. mniej aut w og\u00f3le. Dla por\u00f3wnania, w ubieg\u0142ym roku na Litwie z ta\u015bm produkcyjnych zjecha\u0142y jedynie 92 samochody ci\u0119\u017carowe.", "Samochody i silniki produkowane by\u0142y w 229 montowniach i fabrykach. W Polsce dzia\u0142a\u0142o 16 takich zak\u0142ad\u00f3w. Najwi\u0119cej mie\u015bci\u0142o si\u0119 w Niemczech (43), Francji (37) i Wielkiej Brytanii (33).", "Fabryki dzia\u0142aj\u0105ce w UE produkowa\u0142y \u015brednio 7,6 egzemplarzy na jednego pracownika. Najwi\u0119cej hiszpa\u0144skie (18,6 sztuk) i s\u0142owe\u0144skie (13). Na przeciwnym biegunie znalaz\u0142y si\u0119 zak\u0142ady zlokalizowane w Polsce (3,4).", "W ubieg\u0142ym roku na \u015bwiecie zarejestrowano 97,2 mln samochod\u00f3w \u2013 o 0,4 proc. mniej w por\u00f3wnaniu z 2017 r. Liczba rejestracji w Unii Europejskiej wzros\u0142a o 0,6 proc. i wynios\u0142a 17,6 mln.", "Pi\u0105ty rok z rz\u0119du mieli\u015bmy do czynienia ze wzrostem liczby rejestracji aut osobowych w Unii Europejskiej. Nie da si\u0119 jednak ukry\u0107, \u017ce wzrost mocno wyhamowa\u0142. W 2018 r. w pa\u0144stwach cz\u0142onkowskich UE zarejestrowano w sumie 15,2 mln aut osobowych \u2013 o 0,1 proc. wi\u0119cej ni\u017c w 2017 r. To i tak znacznie lepszy wynik ni\u017c bior\u0105c pod uwag\u0119 wszystkie pa\u0144stwa \u015bwiata, w kt\u00f3rych w 2018 r. pojawi\u0142o si\u0119 78,7 mln nowych aut osobowych \u2013 o blisko 900 tys. i 1,1 proc. mniej ni\u017c rok wcze\u015bniej.", "Najwi\u0119cej aut osobowych zarejestrowali Niemcy \u2013 3,4 mln, Brytyjczycy \u2013 2,4 mln i Francuzi \u2013 2,2 mln. Na polskich drogach w ubieg\u0142ym roku przyby\u0142o ok. 530 tys. samochod\u00f3w. To wynik o 20 tys. gorszy w por\u00f3wnaniu z trzykrotnie mniejsz\u0105 Belgi\u0105.", "W przeliczeniu na 1000 mieszka\u0144c\u00f3w, najwi\u0119ksz\u0105 liczb\u0105 samochod\u00f3w osobowych mogli poszczyci\u0107 si\u0119 mieszka\u0144cy Luksemburga \u2013 88, Belgii 48 i Niemiec 41. Polska z 14 samochodami osobowymi na 1000 mieszka\u0144c\u00f3w uplasowa\u0142a si\u0119 na 21. Miejscu \u2013 ex equo z W\u0119grami. Jeszcze s\u0142abiej zmotoryzowani s\u0105 Bu\u0142garzy i Rumunii \u2013 odpowiednio 5 i 7 osob\u00f3wek na 1000 os\u00f3b.", "W przypadku segment\u00f3w poszczeg\u00f3lnych aut, najwi\u0119cej rejestracji dotyczy\u0142o SUV-\u00f3w \u2013 35 proc. i aut ma\u0142ych i miejskich (segmenty A i B) \u2013 29 proc. Co pi\u0105te zarejestrowane nowe auto (19 proc.) zaliczono do segmentu samochod\u00f3w kompaktowych. 8 proc. aut stanowi\u0142y minivany, 7 proc. auta klasy \u015bredniej (segment D) a 3 proc. auta klasy wy\u017cszej i luksusowe (segmenty E i F).", "W dalszym ci\u0105gu Europejczycy najch\u0119tniej si\u0119gaj\u0105 po auta benzynowe \u2013 56,7 proc. zarejestrowanych nowych aut w 2018 r. Ich udzia\u0142 w rynku nowych aut w relacji do 2017 r. wzr\u00f3s\u0142 o 6,4 proc, a w por\u00f3wnaniu z 2015 r. o 12,5. Systematycznie spada za to liczba diesli, kt\u00f3re w ubieg\u0142ym roku stanowi\u0142y 35,9 proc. nowo zarejestrowanych aut \u2013 o 8,1 proc. mniej ni\u017c w 2017 r. i o 15,6 proc. mniej w por\u00f3wnaniu z 2015 r.", "Nieznacznie wzros\u0142a za to liczba aut hybrydowych \u2013 3,8 proc. rejestracji (wzrost o 1 proc.) i elektrycznych \u2013 2 proc. rejestracji (wzrost o 0,5 proc.).", "Niestety, mimo wyra\u017anej poprawy, Polacy wci\u0105\u017c je\u017cd\u017c\u0105 jednymi ze starszych samochod\u00f3w w Unii Europejskiej. Wed\u0142ug raportu ACEA w 2018 r. Polska ze \u015brednim wiekiem auta wynosz\u0105cym 13,6 roku zosta\u0142a sklasyfikowana na 17. miejscu. \u015aredni wiek auta spad\u0142 w Polsce o ponad 3,5 roku. Najstarszymi samochodami w UE je\u017cd\u017c\u0105 Litwini (16,9 roku) i Rumuni (16,2).", "Najm\u0142odsze auta posiadaj\u0105 z kolei Luksemburczycy (6,3 roku), Brytyjczycy (7,8) i Austriacy (8,2). W Niemczech, sk\u0105d Polacy najch\u0119tniej sprowadzaj\u0105 samochody, \u015bredni wiek auta to 9,3 roku.", "W ubieg\u0142ym roku wzros\u0142a emisja CO2 z samochod\u00f3w, kt\u00f3ra w UE wynios\u0142a \u015brednio 120,6 g/km (o 1,8 proc. wi\u0119cej ni\u017c w 2017 r.). Najwy\u017csz\u0105 emisj\u0105 cechowa\u0142y si\u0119 samochody w Estonii (\u015brednio 132,3 g/km), Luksemburgu (131,1 g/km) i Niemczech (129,9 g/km). Na przeciwleg\u0142ym biegunie znalaz\u0142y si\u0119 samochody na Malcie (105,9 g/km), w Holandii (105,5 g/km) i Portugalii (106,3 g/km).", "By\u0107 mo\u017ce wp\u0142yw na wi\u0119ksz\u0105 emisj\u0119 mia\u0142 spadek o 1 proc. popytu na samochody o najni\u017cszym zu\u017cyciu paliwa. O 3 proc. wzr\u00f3s\u0142 z kolei udzia\u0142 aut o najwy\u017cszej emisji dwutlenku w\u0119gla \u2013 powy\u017cej 130 g/km.", "Unia Europejska dominuje w kwestii patent\u00f3w na nowoczesne rozwi\u0105zania w bran\u017cy automotive. W 2018 r. w pa\u0144stwach UE zarejestrowano 5848 \u2013 53 proc. wszystkich \u015bwiatowych patent\u00f3w zwi\u0105zanych z motoryzacj\u0105. Ponad po\u0142owa z opatentowanych rozwi\u0105za\u0144 powsta\u0142a w Niemczech \u2013 2988. Na kolejnych miejscach uplasowa\u0142y si\u0119 Francja \u2013 980 patent\u00f3w i Szwecja \u2013 444 patenty."]}
{"url": "https://www.bankier.pl/moto/autobusy-hybrydowe-volvo-beda-wozic-pasazerow-w-lesznie-4131/", "title": ["Autobusy hybrydowe Volvo b\u0119d\u0105 wozi\u0107 pasa\u017cer\u00f3w w Lesznie"], "lead": [], "text": ["Sp\u00f3\u0142ka poinformowa\u0142a w \u015brod\u0119 w komunikacie prasowym, \u017ce autobusy Volvo 7900 Hybrid dla Leszna zosta\u0142y w ca\u0142o\u015bci wyprodukowane we wroc\u0142awskiej fabryce Volvo. Pomieszcz\u0105 94 pasa\u017cer\u00f3w, w tym 28 na miejscach siedz\u0105cych. S\u0105 wyposa\u017cone m.in. w \u0142adowarki do telefon\u00f3w kom\u00f3rkowych i wej\u015bcia USB, w ka\u017cdym poje\u017adzie znajduje si\u0119 WiFi.", "\u201eVolvo 7900 Hybrid to tzw. hybryda r\u00f3wnoleg\u0142a, co oznacza, \u017ce autobus posiada dwa silniki, kt\u00f3re mog\u0105 pracowa\u0107 niezale\u017cnie \u2013 niewielki silnik spalinowy oraz silnik elektryczny. Dzi\u0119ki temu pojazdy maj\u0105 mo\u017cliwo\u015b\u0107 jazdy wy\u0142\u0105cznie na silniku elektrycznym na dystansie co najmniej kilkuset metr\u00f3w, np. podczas ruszania z przystank\u00f3w czy \u015bwiate\u0142. Dopiero po osi\u0105gni\u0119ciu pr\u0119dko\u015bci 15-20 km/h automatycznie prze\u0142\u0105czaj\u0105 si\u0119 na zasilanie silnikiem diesla. Takie rozwi\u0105zanie sprawia, \u017ce zu\u017cywaj\u0105 od 30 do 40 proc. mniej paliwa i emituj\u0105 od 40 do 50 proc. mniej spalin w por\u00f3wnaniu z autobusami nap\u0119dzanymi wy\u0142\u0105cznie silnikiem diesla\u201d \u2013 poda\u0142a sp\u00f3\u0142ka.", "Wiceprezes Volvo Polska Marek Gawro\u0144ski podkre\u015bli\u0142, \u017ce nap\u0119d hybrydowy bardzo dobrze sprawdza si\u0119 w ruchu miejskim \u2013 jest cichy i bardziej przyjazny dla \u015brodowiska ni\u017c tradycyjne autobusy nap\u0119dzane silnikami diesla. \u201eCieszymy si\u0119, \u017ce kolejne polskie miasto inwestuje w ekologiczny transport publiczny, i \u017ce mogli\u015bmy dostarczy\u0107 do Leszna nowoczesne autobusy\u201d \u2013 powiedzia\u0142.", "Hybrydy Volvo je\u017cd\u017c\u0105 na regularnych liniach w Krakowie, Sosnowcu, Inowroc\u0142awiu, Tarnowskich G\u00f3rach, Jeleniej G\u00f3rze, Bia\u0142ymstoku, Kro\u015bnie, K\u0119dzierzynie-Ko\u017alu i Warszawie. W najbli\u017cszym czasie zelektryfikowane autobusy Volvo trafi\u0105 jeszcze do Grudzi\u0105dza oraz E\u0142ku.", "Do tej pory Volvo dostarczy\u0142o ze swojej wroc\u0142awskiej fabryki operatorom transportu publicznego w ponad dwudziestu krajach ponad 2 tys. hybryd. (PAP)", "autor: Rafa\u0142 Pogrzebny", "rpo/ je/"]}
{"url": "https://www.bankier.pl/moto/te-auta-polacy-kupowali-najchetniej-w-czerwcu-4134/", "title": ["Te auta Polacy kupowali najch\u0119tniej w czerwcu"], "lead": ["W czerwcu Polacy zarejestrowali mniej nowych aut ni\u017c w maju i przed rokiem \u2013 wynika z raportu Polskiego Zwi\u0105zku Przemys\u0142u Motoryzacyjnego. Najpopularniejszym autem w czerwcu zosta\u0142a toyota corolla, kt\u00f3ra wyros\u0142a tak\u017ce na lidera w\u015br\u00f3d firm."], "text": ["W czerwcu Polacy zarejestrowali mniej nowych aut ni\u017c w maju i przed rokiem \u2013 wynika z raportu Polskiego Zwi\u0105zku Przemys\u0142u Motoryzacyjnego. Najpopularniejszym autem w czerwcu zosta\u0142a toyota corolla, kt\u00f3ra wyros\u0142a tak\u017ce na lidera w\u015br\u00f3d firm.", "W czerwcu Polacy zarejestrowali 51 018 samochod\u00f3w osobowych i dostawczych do 3,5 t. To o 4,2 proc. mniej ni\u017c w maju i o 2,7 proc. mniej ni\u017c w czerwcu ubieg\u0142ego roku.", "Zdaniem ekspert\u00f3w PZPM, na spadek rejestracji aut w czerwcu wp\u0142yw mia\u0142 przede wszystkim kalendarz i mniejsza liczba dni roboczych.", "\u2013 Tegoroczny czerwiec by\u0142 kr\u00f3tszy o dwa dni robocze \u2013 zar\u00f3wno od maja, jak i czerwca ubieg\u0142ego roku. Po uwzgl\u0119dnieniu brakuj\u0105cych dni i intensywno\u015bci rejestracji z ostatniego miesi\u0105ca rynek aut osobowych i dostawczych do 3,5 t ur\u00f3s\u0142by o 7,5 proc. \u2013 czytamy w raporcie PZPM.", "Od pocz\u0105tku roku na polskie drogi przyby\u0142o ju\u017c 313 394 nowych lekkich samochod\u00f3w \u2013 o 2,6 proc. wi\u0119cej ni\u017c w pierwszym p\u00f3\u0142roczu 2018 r., w tym 278 332 aut osobowych \u2013 wzrost o 1,9 proc. w relacji rocznej.", "Najpopularniejszym modelem w czerwcu, podobnie jak w maju, zosta\u0142a toyota corolla (1993). Na wynik wp\u0142yn\u0119\u0142y zw\u0142aszcza auta zarejestrowane przez firmy. Na podium w\u015br\u00f3d najpopularniejszych aut wskoczy\u0142a dacia duster (1649), kt\u00f3ra sprzedawa\u0142a si\u0119 o 21,5 proc. lepiej ni\u017c w maju. Dacia duster nieznacznie wyprzedzi\u0142a skod\u0119 octavi\u0119 (1647). Wynik powy\u017cej tysi\u0105ca sprzedanych egzemplarzy w czerwcu osi\u0105gn\u0119\u0142a tak\u017ce skoda fabia (1238) i renault clio (1057).", "Od pocz\u0105tku roku najwi\u0119ksz\u0105 popularno\u015bci\u0105 ciesz\u0105 si\u0119 jednak dwie skody \u2013 octavia (10 333 egzemplarzy) i fabia (9271). Za nimi plasuj\u0105 si\u0119 dacia duster (7942 egzemplarze) i toyota corolla (7886).", "W czerwcu najwi\u0119kszy wzrost sprzeda\u017cy \u2013 o 82,2 proc. \u2013 odnotowa\u0142 opel insignia (552 egzemplarze). Na przeciwleg\u0142ym biegunie znalaz\u0142 si\u0119 volkswagen golf (739), kt\u00f3ry sprzedawa\u0142 si\u0119 o 40,7 proc. gorzej ni\u017c miesi\u0105c wcze\u015bniej.", "Sprzeda\u017c aut, w por\u00f3wnaniu z majem, wyhamowa\u0142a w czerwcu zw\u0142aszcza w\u015br\u00f3d klient\u00f3w indywidualnych, kt\u00f3rzy w zarejestrowali 12 399 osob\u00f3wek (spadek o 6,6 proc.). Pomimo spadku w relacji m/m, rynek w tym segmencie i tak osi\u0105gn\u0105\u0142 lepszy o 4,3 proc. wynik ni\u017c w czerwcu ubieg\u0142ego roku. Od pocz\u0105tku roku klienci indywidualni zarejestrowali ju\u017c 87 618 samochod\u00f3w osobowych \u2013 o 4,7 proc. wi\u0119cej ni\u017c w pierwszym p\u00f3\u0142roczu 2018 r.", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 czerwiec 2019", "\u0179r\u00f3d\u0142o: PZPM na podstawie CEP (MSW/MC)", "Kolejny miesi\u0105c z rz\u0119du najpopularniejszym modelem w tym segmencie okaza\u0142a si\u0119 dacia duster, kt\u00f3ra jako jedyna przekroczy\u0142a tysi\u0105c egzemplarzy (1011 sztuk). Od pocz\u0105tku roku polscy klienci indywidualni kupili ju\u017c blisko 5 tys. egzemplarzy tego modelu (4994).", "Na drugim miejscu w czerwcu uplasowa\u0142a si\u0119 toyota corolla (536 egzemplarzy), a na trzecie wskoczy\u0142 fiat tipo (473), kt\u00f3ry w por\u00f3wnaniu z majem sprzedawa\u0142 si\u0119 lepiej o 66,5 proc. \u2013 to najwi\u0119kszy wzrost sprzeda\u017cy spo\u015br\u00f3d wszystkich najpopularniejszych marek.", "W czerwcu wzros\u0142o tak\u017ce zainteresowanie ki\u0105 stonic (177 egzemplarzy). Model korea\u0144skiego producenta sprzedawa\u0142 si\u0119 w\u015br\u00f3d klient\u00f3w indywidualnych o 46,3 proc. lepiej ni\u017c w maju i w rankingu sprzeda\u017cy awansowa\u0142 o 18 lokat.", "Wyniki sprzeda\u017cowe w por\u00f3wnaniu z majem najmocniej obni\u017cy\u0142a toyota auris (301 egzemplarzy) \u2013 trzeci najpopularniejszy samoch\u00f3d maja. Ze spadkiem sprzeda\u017cy o 147 sztuk i 32,8 proc. auris uplasowa\u0142 si\u0119 na \u00f3smym miejscu. Spadek sprzeda\u017cy o jedn\u0105 pi\u0105t\u0105 (20,4 proc.) zanotowa\u0142 tak\u017ce inny z modeli toyoty \u2013 rav4 (265 sztuk).", "Do firm rejestruj\u0105cych auta na regon od pocz\u0105tku roku dostarczono ju\u017c ponad 190 tys. sztuk \u2013 o 1,3 tys. i 0,7 proc. wi\u0119cej ni\u017c w analogicznym okresie ubieg\u0142ego roku. Firmy w czerwcu zarejestrowa\u0142y 32,7 tys. aut \u2013 o 4,5 proc. mniej ni\u017c przed rokiem i o 3,5 proc. mniej ni\u017c miesi\u0105c wcze\u015bniej. W\u015br\u00f3d klient\u00f3w instytucjonalnych najwa\u017cniejsz\u0105 grup\u0119 stanowi\u0105 wci\u0105\u017c firmy leasingowe i wynajmuj\u0105ce auta.", "Rejestracje nowych samochod\u00f3w osobowych na firmy, ranking modeli \u2013 czerwiec 2019", "\u0179r\u00f3d\u0142o: PZPM na podstawie CEP (MSW/MC)", "W czerwcu zmieni\u0142 si\u0119 za to model najch\u0119tniej wybierany przez firmy. Zosta\u0142a nim toyota corolla (1457 egzemplarzy), kt\u00f3ra wyprzedzi\u0142a dotychczasowego lidera \u2013 skod\u0119 octavi\u0119 (1338). Na podium awansowa\u0142o z kolei renault clio (931), kt\u00f3re zrzuci\u0142o z niego dopiero sz\u00f3stego w czerwcowym rankingu sprzeda\u017cy volkswagena golfa (667).", "Auto rodem z Wolfsburga zanotowa\u0142o najwi\u0119kszy spadek sprzeda\u017cy \u2013 o 42,2 proc. (nominalnie o 486 egzemplarzy). Spo\u015br\u00f3d modeli najwi\u0119kszym wzrostem sprzeda\u017cy \u2013 o 92,7 proc. \u2013 w por\u00f3wnaniu z majem mo\u017ce pochwali\u0107 si\u0119 opel insignia (528 egzemplarzy)."]}
{"url": "https://www.bankier.pl/moto/uzywanych-hybryd-w-polsce-jak-na-lekarstwo-4192/", "title": ["U\u017cywanych hybryd w Polsce jak na lekarstwo"], "lead": ["Zaledwie jedno na sto wystawianych na sprzeda\u017c w internecie aut ma nap\u0119d hybrydowy. Czy w Polsce faktycznie nie ma mody na u\u017cywane hybrydy? Sprawdzili\u015bmy to przegl\u0105daj\u0105c oferty czterech najwi\u0119kszych polskich serwis\u00f3w og\u0142oszeniowych."], "text": ["Zaledwie jedno na sto wystawianych na sprzeda\u017c w internecie aut ma nap\u0119d hybrydowy. Czy w Polsce faktycznie nie ma mody na u\u017cywane hybrydy? Sprawdzili\u015bmy to przegl\u0105daj\u0105c oferty czterech najwi\u0119kszych polskich serwis\u00f3w og\u0142oszeniowych.", "Spo\u015br\u00f3d 619 426 og\u0142osze\u0144 sprzeda\u017cy aut zamieszczonych w czterech najwi\u0119kszych polskich serwisach og\u0142oszeniowych (stan na 5 lipca) \u2013 otomoto.pl, olx.pl, allegro i gumtree \u2013 5101 dotyczy\u0142o aut z nap\u0119dem hybrydowym.", "Jak zauwa\u017ca Jakub Fary\u015b, prezes Polskiego Zwi\u0105zku Przemys\u0142u Motoryzacyjnego, niewielka liczba ofert sprzeda\u017cy aut hybrydowych wynika przede wszystkim z og\u00f3lnej liczby aut z tym nap\u0119dem na polskich drogach.", "\u2013 Znacznie mniejsza liczba ofert sprzeda\u017cy u\u017cywanych samochod\u00f3w hybrydowych wynika z mniejszej liczby tego typu aut w parku samochodowym w Polsce. Cho\u0107 sprzeda\u017c hybryd i aut z alternatywnymi \u017ar\u00f3d\u0142ami nap\u0119du ro\u015bnie, to w 2018 roku hybrydy stanowi\u0142y jedynie 4,3 proc. rynku \u2013 m\u00f3wi Jakub Fary\u015b. \u2013 Ci, kt\u00f3rzy decyduj\u0105 si\u0119 na zakup auta hybrydowego, kupuj\u0105 je przede wszystkim w salonach, rzadziej na rynku wt\u00f3rnym. Zmiana nawyk\u00f3w os\u00f3b kupuj\u0105cych auta u\u017cywane trwa znacznie d\u0142u\u017cej ni\u017c dzieje si\u0119 to w przypadku nabywc\u00f3w na rynku pierwotnym \u2013 zauwa\u017ca Fary\u015b.", "Odsetek aut hybrydowych na rynku wt\u00f3rnym, w oparciu o dane z internetowych portali og\u0142oszeniowych, jest jednak znacznie ni\u017cszy i wynosi zaledwie 0,8 proc. W kr\u0119gu marze\u0144 wci\u0105\u017c pozostaje starsze auto sprowadzone z zagranicy \u2013 zwykle z nap\u0119dem diesla.", "Auta z nap\u0119dem hybrydowym s\u0105 trudno dost\u0119pne na rynku wt\u00f3rnym, poniewa\u017c nie ciesz\u0105 si\u0119 popularno\u015bci\u0105 w\u015br\u00f3d sprowadzaj\u0105cych pojazdy z zagranicy. W ubieg\u0142ym roku ponad po\u0142ow\u0119 stanowi\u0142y samochody starsze ni\u017c 10-letnie.", "\u2013 Zmian\u0119 mog\u0105 przynie\u015b\u0107 nowe wymogi emisyjne nak\u0142adane na koncerny przez unijne prawo i gro\u017aba drastycznych kar za niespe\u0142nienie celu emisyjnego. W zwi\u0105zku z tym producenci coraz ch\u0119tniej wprowadzaj\u0105 do oferty auta z nap\u0119dami alternatywnymi i ten trend b\u0119dzie w kolejnych latach narasta\u0142 \u2013 prognozuje Jakub Fary\u015b. \u2013 Klienci w takich krajach jak Norwegia czy Holandia ju\u017c teraz w znacznej mierze stawiaj\u0105 na auta inne ni\u017c benzynowe i z silnikami diesla \u2013 przede wszystkim elektryczne i hybrydowe. Zapewne wzrost ich sprzeda\u017cy w innych pa\u0144stwach sprawi, \u017ce pojazdy z alternatywnymi nap\u0119dami, g\u0142\u00f3wnie hybrydy i hybrydy plug-in \u2013 stan\u0105 si\u0119 tak\u017ce popularniejsze na rynku wt\u00f3rnym w Polsce \u2013 dodaje.", "Hybrydy, jak na razie, nie ciesz\u0105 si\u0119 popularno\u015bci\u0105 tak\u017ce w serwisie po\u015bwi\u0119conym motoryzacji \u2013 otomoto.pl. Spo\u015br\u00f3d 236 186 og\u0142osze\u0144, tylko 2123 dotyczy\u0142y aut hybrydowych. Ponad po\u0142owa z nich \u2013 0,9 proc (nominalnie 1214) stanowi\u0142y toyoty. Co ciekawe, najpopularniejszym modelem nie by\u0142 wcale sztandarowy hybrydowy produkt toyoty \u2013 prius, a wyposa\u017cony w ten nap\u0119d auris \u2013 355 og\u0142osze\u0144.", "\nNajwi\u0119cej og\u0142osze\u0144 dotyczy\u0142o aut hybrydowych z rocznika 2018 \u2013 548. A\u017c 70 proc. samochod\u00f3w (1485) mia\u0142o maksymalnie cztery lata. Im starsze roczniki, tym og\u0142osze\u0144 jest mniej.", "Og\u0142oszenia sprzeda\u017cy u\u017cywanych samochod\u00f3w hybrydowych w por\u00f3wnaniu z innymi rodzajami nap\u0119d\u00f3w", "\u0179r\u00f3d\u0142o: Bankier.pl na podstawie informacji z serwis\u00f3w og\u0142oszeniowych (stan na 5 lipca 2019 r.)", "Po\u0142owa hybryd z og\u0142osze\u0144 na otomoto.pl to pojazdy z przebiegiem mniejszym ni\u017c 40 tys. km. W\u015br\u00f3d og\u0142osze\u0144 znale\u017a\u0107 mo\u017cna jednak auta o znacznie wy\u017cszym przebiegu, w tym toyot\u0119 prius 3 z 1,6 mln km na liczniku.", "Najwi\u0119cej og\u0142osze\u0144 sprzeda\u017cy hybryd \u2013 41,3 proc. \u2013 opiewa na kwot\u0119 od 50 do 100 tys. z\u0142. Hybryd\u0119 na rynku wt\u00f3rnym mo\u017cna jednak kupi\u0107 ju\u017c za nieca\u0142e 10 tys. z\u0142. Nie brakuje jednak modeli niemal stukrotnie dro\u017cszych. Ponad 800 tys. z\u0142 trzeba wyda\u0107 na rynku wt\u00f3rnym m.in. za roczne porsche panamera."]}
{"url": "https://www.bankier.pl/moto/motozakupy-polakow-w-warszawie-prawie-350-nowych-rejestracji-dziennie-4239/", "title": ["Motozakupy Polak\u00f3w. W Warszawie prawie 350 nowych rejestracji dziennie"], "lead": ["Niespe\u0142na milion pojazd\u00f3w zarejestrowali w pierwszym p\u00f3\u0142roczu Polacy. W\u015br\u00f3d nich by\u0142o 850 tys. samochod\u00f3w i ponad 50 tys. motocykli, a tak\u017ce 16\u2026 trolejbus\u00f3w \u2013 wynika z danych CEPiK opublikowanych przez ministerstwo cyfryzacji. Kt\u00f3rych tablic rejestracyjnych na drogach przyby\u0142o najwi\u0119cej?"], "text": ["Niespe\u0142na milion pojazd\u00f3w zarejestrowali w pierwszym p\u00f3\u0142roczu Polacy. W\u015br\u00f3d nich by\u0142o 850 tys. samochod\u00f3w i ponad 50 tys. motocykli, a tak\u017ce 16\u2026 trolejbus\u00f3w \u2013 wynika z danych CEPiK opublikowanych przez ministerstwo cyfryzacji. Kt\u00f3rych tablic rejestracyjnych na drogach przyby\u0142o najwi\u0119cej?", "Najwi\u0119cej pojazd\u00f3w w pierwszym p\u00f3\u0142roczu tego roku zosta\u0142o zarejestrowanych w Warszawie \u2013 61 560. Mieszka\u0144cy stolicy ka\u017cdego miesi\u0105ca rejestrowali \u015brednio 10,2 tys. samochod\u00f3w. Dziennie na warszawskich ulicach pojawia\u0142o si\u0119 ponad 300 nowych aut.", "Tablice rejestracyjne z warszawskimi numerami przyznawane by\u0142y zw\u0142aszcza autom rejestrowanym przez firmy \u2013 42 960 \u2013 70 proc. wszystkich pojazd\u00f3w. Prywatnie warszawiacy zarejestrowali w pierwszym p\u00f3\u0142roczu 18 600 pojazd\u00f3w.", "Drugi pod wzgl\u0119dem liczby rejestracji w pierwszych sze\u015bciu miesi\u0105cach 2019 r. by\u0142 Krak\u00f3w \u2013 21 825 pojazd\u00f3w. W przypadku stolicy Ma\u0142opolski proporcje mi\u0119dzy autami prywatnymi i s\u0142u\u017cbowymi by\u0142y niemal r\u00f3wne \u2013 11 195 aut zarejestrowanych na REGON i 10 630 przez klient\u00f3w indywidualnych.", "Rejestracje pojazd\u00f3w w pierwszym p\u00f3\u0142roczu 2019 r. w poszczeg\u00f3lnych miastach", "\u0179r\u00f3d\u0142o: CEPiK", "Trzecie miejsce pod wzgl\u0119dem zarejestrowanych samochod\u00f3w nale\u017ca\u0142o do pi\u0105tego pod wzgl\u0119dem liczby mieszka\u0144c\u00f3w Poznania. Tablice z rejestracjami PO, PZ i PY otrzyma\u0142o 21 738 pojazd\u00f3w. W stolicy Wielkopolski dwie trzecie nowych aut zosta\u0142o zarejestrowanych przez firmy \u2013 13 813 sztuk. Pozosta\u0142e \u2013 7925 zarejestrowali klienci indywidualni.", "W tym samym czasie na drogach Wroc\u0142awia przyby\u0142o 18 858 pojazd\u00f3w, a na ulicach pi\u0105tej pod tym wzgl\u0119dem \u0141odzi \u2013 14 150. \u0141\u00f3d\u017a by\u0142a te\u017c jedynym miastem z pierwszej pi\u0105tki, w kt\u00f3rym zarejestrowano wi\u0119cej samochod\u00f3w indywidualnie ni\u017c na REGON.", "Powy\u017cej 10 tys. nowych aut w pierwszych sze\u015bciu miesi\u0105cach roku przyby\u0142o tak\u017ce w Gda\u0144sku (11 948) i Katowicach (11 153).", "Od stycznia do lipca Polacy zarejestrowali r\u00f3wnie\u017c ponad 50 tys. motocykli, w tym trzy zabytkowe, produkowane przed wojn\u0105 Soko\u0142y. Nowe tablice rejestracyjne otrzyma\u0142o tak\u017ce 16 trolejbus\u00f3w.", "Z raportu ministerstwa cyfryzacji wynika r\u00f3wnie\u017c, \u017ce Polacy w pierwszym p\u00f3\u0142roczu ponad 428 tys. razy skorzystali przez internet z us\u0142ugi \u201eBezpieczny Autobus\u201d, pozwalaj\u0105cej uzyska\u0107 informacje na temat stanu technicznego autobus\u00f3w i autokar\u00f3w, a tak\u017ce ponad 68 mln raz sprawdzali przed zakupem histori\u0119 pojazd\u00f3w."]}
{"url": "https://www.bankier.pl/moto/jazda-na-suwak-obowiazkowa-od-1-pazdziernika-4221/", "title": ["Obowi\u0105zkowa jazda na \u201esuwak\u201d coraz bli\u017cej"], "lead": ["Jazda na \u201esuwak\u201d stanie si\u0119 obowi\u0105zkowa. Nowe regulacje maj\u0105 zlikwidowa\u0107 korki i up\u0142ynni\u0107 ruch przed zw\u0119\u017ceniami. Kierowcy nieprzepuszczaj\u0105cy aut z s\u0105siedniego, ko\u0144cz\u0105cego si\u0119, pasa b\u0119d\u0105 karani mandatami."], "text": ["Jazda na \u201esuwak\u201d stanie si\u0119 obowi\u0105zkowa. Nowe regulacje maj\u0105 zlikwidowa\u0107 korki i up\u0142ynni\u0107 ruch przed zw\u0119\u017ceniami. Kierowcy nieprzepuszczaj\u0105cy aut z s\u0105siedniego, ko\u0144cz\u0105cego si\u0119, pasa b\u0119d\u0105 karani mandatami.", "Konieczno\u015b\u0107 jazdy na \u201esuwak\u201d polegaj\u0105ca na je\u017adzie po obu pasach ruchu do samego momentu zw\u0119\u017cenia do jednego pasa i przepuszczaniu przez ka\u017cdy pojazd jednego auta z ko\u0144cz\u0105cego si\u0119 pasa b\u0119dzie obowi\u0105zywa\u0142a od pocz\u0105tku pa\u017adziernika. Spos\u00f3b jazdy, kt\u00f3ry w Polsce by\u0142 do tej pory jedynie zalecany, od wielu lat z powodzeniem obowi\u0105zuje m.in. w Niemczech.", "W my\u015bl nowych przepis\u00f3w \u201egdy nie zaistnieje mo\u017cliwo\u015b\u0107 ci\u0105g\u0142ej kontynuacji jazdy pasem ruchu na jezdni z wi\u0119cej ni\u017c jednym pasem ruchu w tym samym kierunku, jazdy z powodu wyst\u0105pienia utrudnienia na tym pasie lub zanikania tego pasa, kieruj\u0105cy pojazdem poruszaj\u0105cym si\u0119 s\u0105siednim pasem ruchu jest obowi\u0105zany, bezpo\u015brednio przed miejscem wyst\u0105pienia utrudnienia lub miejscem zanikania pasa, umo\u017cliwi\u0107 kieruj\u0105cemu pojazdem znajduj\u0105cym si\u0119 na takim pasie ruchu zmian\u0119 tego pasa na s\u0105siedni, po kt\u00f3rym istnieje mo\u017cliwo\u015b\u0107 ci\u0105g\u0142ej kontynuacji jazdy. Manewr zmiany pasa ruchu powinien nast\u0119powa\u0107 w spos\u00f3b pojedynczy i naprzemienny\u201d \u2013 czytamy w projekcie zmian w kodeksie drogowym.", "W sytuacji, gdy zar\u00f3wno kierowca na pasie lewym jak i prawym nie b\u0119dzie mia\u0142 mo\u017cliwo\u015bci kontynuowania jazdy b\u0119dzie obowi\u0105zywa\u0142a zasada \u201eprawej r\u0119ki\u201d \u2013 pierwsze\u0144stwo b\u0119dzie mia\u0142 kieruj\u0105cy pojazdem znajduj\u0105cym si\u0119 na skrajnym prawym pasie.", "W uzasadnieniu przedstawiciele ministerstwa infrastruktury t\u0142umacz\u0105, \u017ce zmiana przepis\u00f3w \u2013 o kt\u00f3r\u0105 wnioskowali sami kierowcy \u2013 powinna zmniejszy\u0107 korki i zapewni\u0107 p\u0142ynniejsz\u0105 i bezpieczniejsz\u0105 jazd\u0119.", "Wraz z obowi\u0105zkow\u0105 jazd\u0105 na \u201esuwak\u201d na drogach przed zw\u0119\u017ceniami z dw\u00f3ch pas\u00f3w do jednego pojawi\u0105 si\u0119 nowe znaki D-56.", "Kolejn\u0105, r\u00f3wnie istotn\u0105 zmian\u0105, jest wprowadzenie obowi\u0105zku ustawiania \u201ekorytarza \u017cycia\u201d, kt\u00f3ry do tej pory zale\u017ca\u0142 jedynie od dobrej woli stoj\u0105cych w korku kierowc\u00f3w. Zgodnie z dotychczasowymi zaleceniami korytarz na drogach dwupasmowych b\u0119dzie tworzony po \u015brodku, a na drogach szerszych pomi\u0119dzy skrajnym lewym i s\u0105siaduj\u0105cym z nim \u015brodkowym pasem."]}
{"url": "https://www.bankier.pl/moto/w-calej-polsce-ruszyl-kaskadowy-pomiar-predkosci-4263/", "title": ["W ca\u0142ej Polsce ruszy\u0142 kaskadowy pomiar pr\u0119dko\u015bci"], "lead": ["Na drogach w ca\u0142ej Polsce ruszy\u0142 kaskadowy pomiar pr\u0119dko\u015bci \u2013 powiedzia\u0142 we wtorek PAP podinsp. Rados\u0142aw Kobry\u015b z Biura Ruchu Drogowego Komendy G\u0142\u00f3wnej Policji. Pomiary b\u0119d\u0105 si\u0119 odbywa\u0142y w terenie zabudowanym i poza nim. Akcja potrwa do godz. 22."], "text": ["Kaskadowy pomiar pr\u0119dko\u015bci b\u0119dzie prowadzony we wtorek w godzinach 6-22. W tym czasie na drogi w ca\u0142ej Polsce wyjedzie ponad 5 tys. policjant\u00f3w, kt\u00f3rzy b\u0119d\u0105 kontrolowali pr\u0119dko\u015b\u0107 pojazd\u00f3w w terenie zabudowanym i poza nim. Kontroli najcz\u0119\u015bciej mo\u017cna si\u0119 spodziewa\u0107 w miejscach, gdzie dochodzi do wypadk\u00f3w drogowych i tam, gdzie kierowcy stale przekraczaj\u0105 pr\u0119dko\u015b\u0107.", "Podinsp. Rados\u0142aw Kobry\u015b zaznaczy\u0142, \u017ce kaskadowy pomiar pr\u0119dko\u015bci odbywa si\u0119 w okresie, gdy wzros\u0142a liczba wypadk\u00f3w ze skutkiem \u015bmiertelnym przy jednoczesnym spadku liczby wypadk\u00f3w w og\u00f3le i spadku liczby os\u00f3b rannych.", "\u201eNiestety obserwujemy wi\u0119cej ofiar \u015bmiertelnych i wynika to przede wszystkim z nadmiernej pr\u0119dko\u015bci. To pr\u0119dko\u015b\u0107 generuje wi\u0119kszy tragizm zdarze\u0144 drogowych. Fina\u0142y tych zdarze\u0144 s\u0105 cz\u0119\u015bciej, ni\u017c to bywa\u0142o w poprzednich latach, \u015bmiertelne\u201d \u2013 powiedzia\u0142 PAP Kobry\u015b.", "Doda\u0142, \u017ce od pocz\u0105tku roku utrzymuje si\u0119 \u201eogromny wzrost ujawnianej liczby przekrocze\u0144 pr\u0119dko\u015bci w obszarze zabudowanym i to tych przekrocze\u0144 powy\u017cej 50 km/h, kt\u00f3re skutkuj\u0105 zatrzymaniem praw jazdy\u201d.", "Jak powiedzia\u0142, policji nie chodzi o nabijanie statystyk i wystawienie jak najwi\u0119kszej liczby mandat\u00f3w, lecz o bezpiecze\u0144stwo. \u201eJed\u017acie wolniej, a my bardzo ch\u0119tnie wr\u00f3cimy z pustymi bloczkami mandatowymi\u201d \u2013 zapewni\u0142.", "Podkre\u015bli\u0142, \u017ce kontroli mo\u017cna si\u0119 spodziewa\u0107 zar\u00f3wno w terenie zabudowanym jak i poza nim. \u201eOczywi\u015bcie \u2013 jak to przy okazji kaskadowego pomiaru pr\u0119dko\u015bci \u2013 to, \u017ce w jednym miejscu miniemy patrol nie znaczy, \u017ce za p\u00f3\u0142 kilometra czy za kilometr nie spotkamy kolejnego. Dodatkowo nie wiemy, czy nie jedzie za nami samoch\u00f3d z wideorejestratorem\u201d \u2013 zaznaczy\u0142 Kobry\u015b.", "Kaskadowy pomiar pr\u0119dko\u015bci oznacza, \u017ce kontrola odbywa si\u0119 w tym samym czasie na kilku odcinkach drogi. Mog\u0105 w niej bra\u0107 udzia\u0142 dwie, trzy lub wi\u0119cej za\u0142\u00f3g policji. Cz\u0119sto takie kontrole odbywaj\u0105 si\u0119 na kr\u00f3tkim odcinku drogi. Jak informowa\u0142a policja, celem akcji jest egzekwowanie przestrzegania ogranicze\u0144 pr\u0119dko\u015bci i dbanie o bezpiecze\u0144stwo na drodze.(PAP)", "autor: Marcin Chomiuk", "mchom/ wus/"]}
{"url": "https://www.bankier.pl/moto/nowe-znaki-na-autostradach-komputery-podpowiedza-objazdy-4265/", "title": ["Nowe znaki na autostradach. Komputery podpowiedz\u0105 objazdy"], "lead": ["Strza\u0142ki nad tablicami kierunkowymi bezpo\u015brednio nad pasami ruchu, numery zjazd\u00f3w i nazwy w\u0119z\u0142\u00f3w, a tak\u017ce wprowadzenie sta\u0142ych objazd\u00f3w pomi\u0119dzy poszczeg\u00f3lnymi zjazdami, kt\u00f3re b\u0119d\u0105 podpowiada\u0142y komputery \u2013 to zmiany, kt\u00f3re na autostradach i drogach szybkiego ruchu wprowadzi Generalna Dyrekcja Dr\u00f3g Krajowych i Autostrad."], "text": ["Strza\u0142ki nad tablicami kierunkowymi bezpo\u015brednio nad pasami ruchu, numery zjazd\u00f3w i nazwy w\u0119z\u0142\u00f3w, a tak\u017ce wprowadzenie sta\u0142ych objazd\u00f3w pomi\u0119dzy poszczeg\u00f3lnymi zjazdami, kt\u00f3re b\u0119d\u0105 podpowiada\u0142y komputery \u2013 to zmiany, kt\u00f3re na autostradach i drogach szybkiego ruchu wprowadzi Generalna Dyrekcja Dr\u00f3g Krajowych i Autostrad.", "Projekt zmiany oznakowania na drogach ekspresowych jest ju\u017c w ko\u0144cowej fazie uzgodnie\u0144 pomi\u0119dzy Generaln\u0105 Dyrekcj\u0105 Dr\u00f3g Krajowych i Autostrad, G\u0142\u00f3wnym Inspektoratem Transportu Drogowego, MSWiA, policj\u0105 i stra\u017c\u0105 po\u017carn\u0105.", "Kierowcy z nowych znak\u00f3w mog\u0105 ju\u017c korzysta\u0107 m.in. na drodze ekspresowej S8 w okolicach Warszawy czy A1 pod \u0141odzi\u0105. Znaki to jednak tylko cz\u0119\u015b\u0107 zmian, kt\u00f3re wed\u0142ug GDDKiA maj\u0105 zwi\u0119kszy\u0107 bezpiecze\u0144stwo i sprawi\u0107 jazd\u0119 bardziej intuicyjn\u0105.", "Przys\u0142u\u017cy si\u0119 temu m.in. Krajowy System Zarz\u0105dzania Ruchem (KSZR), kt\u00f3ry wprowadzi m.in. informacje o ograniczeniach pr\u0119dko\u015bci i utrudnieniach wy\u015bwietlane na elektronicznych tablicach nad jezdniami. Kilkaset tego typu urz\u0105dze\u0144 pojawi si\u0119 do ko\u0144ca 2020 r. na blisko 1,2 km autostrad i dr\u00f3g ekspresowych.", "Tablice b\u0119d\u0105 dzia\u0142a\u0142y w oparciu o system urz\u0105dze\u0144 pomiarowych i kamer, z kt\u00f3rych informacje b\u0119d\u0105 sp\u0142ywa\u0107 do Krajowego Centrum Zarz\u0105dzania Ruchem i centr\u00f3w regionalnych.", "Informacje pomog\u0105 podejmowa\u0107 szybkie decyzje m.in. o zamykaniu i otwieraniu poszczeg\u00f3lnych pas\u00f3w ruchu, przekierowywaniu na objazdy i wprowadzaniu ogranicze\u0144 pr\u0119dko\u015bci i wyprzedzania w przypadku zator\u00f3w i wypadk\u00f3w.", "W pierwszej kolejno\u015bci system zostanie zainstalowany na drogach b\u0119d\u0105cych cz\u0119\u015bci\u0105 europejskiej sieci TEN-T:"]}
{"url": "https://www.bankier.pl/moto/pol-miliona-aut-w-pol-roku-auta-z-zagranicy-sa-coraz-mlodsze-4280/", "title": ["P\u00f3\u0142 miliona aut w p\u00f3\u0142 roku. Samochody z zagranicy s\u0105 coraz m\u0142odsze"], "lead": [], "text": ["W czerwcu Polacy sprowadzili 78 117 u\u017cywanych samochod\u00f3w \u2013 o 7,7 proc. mniej ni\u017c w czerwcu ubieg\u0142ego roku. To najmocniejszy spadek w ci\u0105gu ostatniego roku. Spowolnienie wynika jednak w g\u0142\u00f3wnej mierze z kalendarza i mniejszej liczby dni roboczych ni\u017c w czerwcu ubieg\u0142ego roku.", "Od stycznia na polskich drogach pojawi\u0142o si\u0119 ju\u017c w sumie 502 193 u\u017cywanych pojazd\u00f3w. Po raz drugi w historii po 2008 r. import u\u017cywanych aut przekroczy\u0142 w pierwszym p\u00f3\u0142roczu p\u00f3\u0142 miliona.", "Co dziewi\u0105te u\u017cywane auto sprowadzane z zagranicy to volkswagen, kt\u00f3ry od stycznia pozostaje najpopularniejsz\u0105 mark\u0105 \u2013 58 871 egzemplarzy. Polacy r\u00f3wnie ch\u0119tnie kupuj\u0105 za granic\u0105 ople \u2013 51 707 egzemplarzy i fordy \u2013 43 029.", "W\u015br\u00f3d modeli dominuje audi a4 \u2013 17 276 egzemplarzy, volkswagen golf \u2013 15 408 i opel astra \u2013 14 083.", "Co drugie auto sprowadzane do Polski pochodzi z Niemiec \u2013 278 719 egzemplarzy. Sze\u015b\u0107 razy mniej aut Polacy kupili we Francji \u2013 49 474, a 35 366 samochod\u00f3w przywieziono z Belgii. Na dalszych miejscach uplasowa\u0142y si\u0119 Holandia \u2013 22 042, W\u0142ochy \u2013 19 555, Stany Zjednoczone \u2013 15 152, Szwajcaria \u2013 14 148, Dania \u2013 13 142, Austria \u2013 12 185 i Szwecja \u2013 11 138.", "Dla por\u00f3wnania, Polacy w pierwszym p\u00f3\u0142roczu sprowadzali tak\u017ce samochody z tak odleg\u0142ych zak\u0105tk\u00f3w \u015bwiata jak Australia \u2013 159, Indonezja \u2013 4, Brazylia \u2013 6, Libia, Republika Po\u0142udniowej Afryki i Indie \u2013 po 1.", "Samochody sprowadzane do Polski maj\u0105 \u015brednio 11 lat i 7 miesi\u0119cy. Oznacza to, \u017ce w por\u00f3wnaniu z ko\u0144c\u00f3wk\u0105 ubieg\u0142ego roku odm\u0142odnia\u0142y o ponad 3 lata. Najstarsze sprowadzane do Polski samochody pochodz\u0105 z Holandii. Ich \u015bredni wiek to 13 lat i 8 miesi\u0119cy. Najm\u0142odsze z kolei kupowane s\u0105 przez Polak\u00f3w w Stanach Zjednoczonych \u2013 \u015bredni wiek 7 lat i 3 miesi\u0105ce.", "Ponad dziewi\u0119\u0107 na dziesi\u0119\u0107 sprowadzonych w pierwszym p\u00f3\u0142roczu pojazd\u00f3w to samochody osobowe \u2013 461 052 egzemplarze. W\u015br\u00f3d nich z kolei dominuj\u0105 auta z silnikami diesla \u2013 44,2 proc. \u2013 sprowadzane g\u0142\u00f3wnie z Niemiec, Francji i Belgii."]}
{"url": "https://www.bankier.pl/moto/zakonczyl-sie-remont-autostrady-a4-pod-wroclawiem-4044/", "title": ["Zako\u0144czy\u0142 si\u0119 remont autostrady A4 pod Wroc\u0142awiem"], "lead": [], "text": ["Jak powiedzia\u0142a w \u015brod\u0119 PAP rzeczniczka wroc\u0142awskiego oddzia\u0142u GDDKiA Magdalena Szumiata, dobieg\u0142 ko\u0144ca remont autostrady A4 przy Punkcie Poboru Op\u0142at Karwiany pod Wroc\u0142awiem. \u201eTrwa jeszcze remont parkingu przy PPO, kt\u00f3ry powinien zako\u0144czy\u0107 si\u0119 4 lipca, jednak prace te nie b\u0119d\u0105 powodowa\u0142y utrudnie\u0144 na autostradzie\u201d \u2013 doda\u0142a.", "Remont okolicy Punktu Poboru Op\u0142at w Karwianach trwa\u0142 od 20 maja i obejmowa\u0142 obie jezdnie autostrady A4 na dojazdach oraz ca\u0142y plac PPO. \u201eWykonane zosta\u0142y m.in. dokumentacja projektowa, projekty sta\u0142ej i czasowej organizacji ruchu wraz z objazdami na czas rob\u00f3t, frezowanie warstw bitumicznych, u\u0142o\u017cenie podbudowy zasadniczej i warstw wi\u0105\u017c\u0105cej i \u015bcieralnej, wymiana barier betonowych i plastikowych czy wymiana dylatacji bitumicznych na obiektach mostowych\u201d \u2013 poinformowa\u0142a rzeczniczka.", "Koszt remontu to ponad 9,5 mln z\u0142.", "Jak poda\u0142a GDDKiA, w ostatni weekend czerwca rozpoczn\u0105 si\u0119 natomiast pierwsze prace zwi\u0105zane z remontem po\u0142udniowej jezdni autostrady A4 w wojew\u00f3dztwie opolskim, tj. jezdni w kierunku Katowic na wysoko\u015bci G\u00f3ry \u015aw. Anny mi\u0119dzy w\u0119z\u0142ami Krapkowice i K\u0119dzierzyn-Ko\u017ale.(PAP)", "autor: Agata Tomczy\u0144ska", "ato/ wus/"]}
{"url": "https://www.bankier.pl/moto/gddkia-nie-ma-ryzyka-utraty-unijnego-dofinansowania-na-opoznionych-budowach-4048/", "title": ["GDDKiA: nie ma ryzyka utraty unijnego dofinansowania na op\u00f3\u017anionych budowach"], "lead": [], "text": ["\u201eDo dofinansowania w tej perspektywie przewidziano 91 naszych projekt\u00f3w, na kt\u00f3re przyznano \u015brodki UE w kwocie ponad 42 mld z\u0142\u201d \u2013 czytamy w \u015brodowym komunikacie Generalnej Dyrekcji Dr\u00f3g Krajowych i Autostrad.", "Jak wyja\u015bniono, GDDKiA w ramach POIi\u015a \u201ezawar\u0142a ju\u017c 54 umowy\u201d o dofinansowanie ze \u015brodk\u00f3w unijnych. Dodano, \u017ce trwa ich wdra\u017canie i rozliczanie. \u201eTrzy kolejne wnioski o dofinansowanie s\u0105 w trakcie rozpatrywania\u201d \u2013 wskazano.", "Warto\u015b\u0107 ca\u0142kowita inwestycji, dla kt\u00f3rych GDDiKA zawar\u0142a umowy o dofinansowanie to ok. 64,5 mld z\u0142 (w tym koszty kwalifikowalne to oko\u0142o 36,2 mld z\u0142 oraz wk\u0142ad UE to blisko 30,75 mld z\u0142) \u2013 czytamy.", "\u201eWykorzystali\u015bmy ju\u017c ok. 72 proc. przyznanych nam \u015brodk\u00f3w unijnych. Do ko\u0144ca 2019 roku planujemy z\u0142o\u017cy\u0107 do oceny wnioski o dofinansowanie dla 9 projekt\u00f3w i szacujemy, \u017ce poziom wykorzystania \u015brodk\u00f3w UE dla GDDKiA wyniesie oko\u0142o 81 proc.\u201d \u2013 zaznaczono.", "Jak podkre\u015blono, od pocz\u0105tku wdra\u017cania perspektywy finansowej 2014-2020, GDDKiA z\u0142o\u017cy\u0142a 504 wnioski o p\u0142atno\u015b\u0107 na kwot\u0119 wydatk\u00f3w kwalifikowalnych ok. 28,6 mld z\u0142. \u201eKwota wydatk\u00f3w certyfikowanych (wk\u0142ad UE) w ramach ww. wniosk\u00f3w o p\u0142atno\u015b\u0107 wynosi oko\u0142o 24,2 mld z\u0142, co oznacza, \u017ce GDDKiA rozliczy\u0142a ju\u017c finansowo ponad 56 proc. przyznanych \u015brodk\u00f3w unijnych w ramach POIi\u015a\u201d \u2013 wyja\u015bniono.", "GDDiKA zaznacza, \u017ce nie ma ryzyka utraty unijnego dofinansowania w przypadku inwestycji, \u201ena kt\u00f3rych rozwi\u0105zali\u015bmy umowy z wykonawcami i w najbli\u017cszym czasie wy\u0142onimy nowych\u201d. Dodaje, \u017ce realizacja tych projekt\u00f3w nie wykracza poza 2023 rok, \u201eczyli ko\u0144cowy termin kwalifikowalno\u015bci wydatk\u00f3w dla POIi\u015a\u201d \u2013 czytamy.", "Firma wskazuje \u017ce, np. w przypadku inwestycji \u201eS3, odc. Ka\u017amierz\u00f3w \u2013 Legnica (Salini)\u201d, kt\u00f3ra wed\u0142ug umowy o dofinansowanie ma by\u0107 zako\u0144czona 31 grudnia 2019 r. \u201eprzewidywane jest podpisanie aneksu wyd\u0142u\u017caj\u0105cego okres kwalifikowalno\u015bci wydatk\u00f3w o czas konieczny na doko\u0144czenie rob\u00f3t budowlanych oraz ich rozliczenie\u201d. Dodano, \u017ce w ramach tego projektu \u201ekoszty kwalifikowalne oraz wk\u0142ad UE zosta\u0142y rozliczone w 100 proc.\u201d.", "R\u00f3wnie\u017c w przypadku \u201eA1, odc. Pyrzowice \u2013 Cz\u0119stochowa (Salini)\u201d \u2013 zako\u0144czenie realizacji projektu wed\u0142ug umowy o dofinansowanie to 31 grudnia 2019 r.- przewidywane jest podpisanie aneksu wyd\u0142u\u017caj\u0105cego \u201eokres kwalifikowalno\u015bci wydatk\u00f3w o czas konieczny na doko\u0144czenie rob\u00f3t budowlanych oraz ich rozliczenie\u201d. W ramach projektu koszty kwalifikowalne oraz wk\u0142ad UE zosta\u0142y rozliczone w 94 proc.- zaznaczono.", "Odnosz\u0105c si\u0119 do inwestycji \u201eS5, Bydgoszcz \u2013 Mielno, odc. Bia\u0142e B\u0142ota \u2013 Mielno (Impresa Pizzarotti)\u201d GDDiKA wskazuje, \u017ce \u201ew ramach projektu koszty kwalifikowalne oraz wk\u0142ad UE zosta\u0142y rozliczone w 73 proc.\u201d.", "Z kolei, w ramach projektu \u201eS5, odc. Nowe Marzy \u2013 Bydgoszcz (Impresa Pizzarotti)\u201d, jak podano, koszty kwalifikowalne oraz wk\u0142ad UE zosta\u0142y rozliczone w 53 proc.", "W przypadku \u201eS7, odc. Warszawa \u2013 Gr\u00f3jec (Rubau)\u201d, gdzie data zako\u0144czenia realizacji projektu wed\u0142ug umowy o dofinansowanie to 30 czerwca 2022 r., koszty kwalifikowalne oraz wk\u0142ad UE zosta\u0142y rozliczone w 13 proc.", "Natomiast projekt \u201eS61, Szczuczyn \u2013 Budzisko (granica pa\u0144stwa) (Impresa Pizzarotti)\u201d wed\u0142ug umowy o dofinansowanie ma by\u0107 zrealizowany do 31 grudnia 2022 r.. Koszty kwalifikowalne i wk\u0142ad UE rozliczono tu w ok. 12 proc. \u2013 wskazano.", "Dodano, \u017ce dla \u201eS61, odc. Ostr\u00f3w Mazowiecka \u2013 Szczuczyn (Rubau)\u201d jest opracowywany wniosek o dofinansowanie. \u201eUmowa o dofinansowanie jest planowana do podpisania do ko\u0144ca bie\u017c\u0105cego roku\u201d \u2013 zaznaczono. (PAP)", "autor: Magdalena Jarco", "maja/ je/"]}
{"url": "https://www.bankier.pl/moto/1000-zl-kary-za-niezarejestrowanie-samochodu-w-terminie-4052/", "title": ["1000 z\u0142 kary za niezarejestrowanie samochodu w terminie"], "lead": ["Kto nie z\u0142o\u017cy wniosku o zarejestrowanie lub wyrejestrowanie samochodu w ci\u0105gu 30 dni, zap\u0142aci 1000 z\u0142 kary. Takie zmiany w prawie o ruchu drogowym przewiduje nowelizacja ustawy o utrzymaniu porz\u0105dku w gminach. Dotkn\u0105 one i firmy, i osoby fizyczne."], "text": ["Projekt nowelizacji ustawy o utrzymaniu czysto\u015bci i porz\u0105dku w gminach autorstwa Ministerstwa \u015arodowiska, kt\u00f3ry jest ju\u017c po pierwszym czytaniu w sejmie, zmienia te\u017c przepisy prawa o ruchu drogowym. Przewiduje, \u017ce na zarejestrowanie i wyrejestrowanie samochodu b\u0119dzie 30 dni. Kto nie zd\u0105\u017cy w tym terminie, zap\u0142aci 1000 z\u0142 kary. Jedynie podmioty uprawnione do profesjonalnej dzia\u0142alno\u015bci b\u0119d\u0105 wy\u0142\u0105czone z tego obowi\u0105zku.", "\u201eNa wprowadzenie sankcji naciska od jakiego\u015b czasu Komisja Europejska, kt\u00f3ra grozi Polsce wszcz\u0119ciem odpowiedniego post\u0119powania w\u0142a\u015bnie za brak egzekwowania obowi\u0105zku rejestrowania pojazd\u00f3w przywo\u017conych do naszego kraju\u201d \u2013 t\u0142umaczy Pawe\u0142 Tuzinek, radca prawny Zwi\u0105zku Dealer\u00f3w Samochod\u00f3w, prezes Stowarzyszenia Prawnik\u00f3w Rynku Motoryzacyjnego.", "Stowarzyszenie Forum Recyklingu Samochod\u00f3w FORS obawia si\u0119, \u017ce sprostanie obowi\u0105zkowi z\u0142o\u017cenia kompletnego wniosku o rejestracj\u0119 w tak kr\u00f3tkim czasie dla wielu oka\u017ce si\u0119 niewykonalne. Przepis w takim kszta\u0142cie b\u0119dzie mia\u0142 szkodliwy wp\u0142yw na obr\u00f3t pojazdami, kt\u00f3re s\u0105 uszkodzone lub kt\u00f3rych nabywc\u0105 jest firma handluj\u0105ca pojazdami.", "Okazuje si\u0119, \u017ce i terminy, i kary, kt\u00f3re przewiduje projekt ustawy, budz\u0105 spore w\u0105tpliwo\u015bci. Poprawi\u0107 te przepisy maj\u0105 szans\u0119 pos\u0142owie. W poniedzia\u0142ek 1 lipca projektem M\u015a zajmie si\u0119 Komisja Ochrony \u015arodowiska, Zasob\u00f3w Naturalnych i Le\u015bnictwa oraz Komisja Samorz\u0105du Terytorialnego i Polityki Regionalnej."]}
{"url": "https://www.bankier.pl/moto/w-2025-roku-po-polskich-drogach-moze-jezdzic-300-tys-aut-elektrycznych-4057/", "title": ["W 2025 roku po polskich drogach mo\u017ce je\u017adzi\u0107 300 tys. aut elektrycznych"], "lead": ["W Polsce w 2025 r. ma by\u0107 300 tys. samochod\u00f3w elektrycznych \u2013 wynika z jednego, najbardziej prawdopodobnego scenariusza zawartego w analizie stanu rozwoju elektromobilno\u015bci w naszym kraju. Raport przedstawiono w czwartek w resorcie przedsi\u0119biorczo\u015bci i technologii."], "text": ["W \u201eAnalizie stanu rozwoju oraz aktualnych trend\u00f3w rozwojowych w obszarze elektromobilno\u015bci w Polsce\u201d podkre\u015blono, \u017ce rozw\u00f3j elektromobilno\u015bci w Polsce uzale\u017cniony jest od pokonania szeregu barier, z kt\u00f3rych podstawow\u0105, zdaniem ekspert\u00f3w, jest niewystarczaj\u0105ca infrastruktura \u0142adowania pojazd\u00f3w.", "\u201ePotencjalnych konsument\u00f3w zniech\u0119caj\u0105 r\u00f3wnie\u017c wyra\u017anie wy\u017csze koszty zakupu pojazdu elektrycznego w stosunku do spalinowego, nawet po uwzgl\u0119dnieniu proponowanych dop\u0142at. Ponadto pojawiaj\u0105 si\u0119 obawy zwi\u0105zane z ewentualnymi kosztami i miejscem serwisowania pojazd\u00f3w, a tak\u017ce przysz\u0142ymi kosztami wymiany baterii (w przypadku pojazd\u00f3w osobowych koszty te stanowi\u0105 obecnie ok. 35 proc. koszt\u00f3w pojazdu)\u201d \u2013 czytamy.", "W raporcie przedstawiono cztery scenariusze prognozowanego stanu floty pojazd\u00f3w elektrycznych w Polsce w latach 2020-2050. Wed\u0142ug najbardziej prawdopodobnego np. w 2030 r. ma by\u0107 dost\u0119pnych 420 tys. w punkt\u00f3w \u0142adowania, a w 2025 r. liczba samochod\u00f3w elektrycznych osi\u0105gnie w Polsce 300 tys. (PAP)", "Jak podano, raport opracowa\u0142o konsorcjum Atmoterm i Forum Elektromobilno\u015bci na zlecenie Ministerstwa Przedsi\u0119biorczo\u015bci i Technologii. Zawarte w nim wnioski i rekomendacje dotycz\u0105 czterech g\u0142\u00f3wnych obszar\u00f3w: potencja\u0142u innowacyjnego i produkcyjnego, mo\u017cliwej dynamiki elektryfikacji sektora transportu, mo\u017cliwo\u015bci opracowania krajowej technologii recyklingu baterii wykorzystywanych w pojazdach elektrycznych, potencja\u0142u jednostek samorz\u0105du terytorialnego w zakresie rozwoju elektromobilno\u015bci.", "autor: Magdalena Jarco, Ma\u0142gorzata Werner-Wo\u015b"]}
{"url": "https://www.bankier.pl/moto/piekarniki-na-kolkach-studenci-zmierzyli-jak-bardzo-auta-nagrzewaja-sie-w-upaly-4070/", "title": ["Piekarniki na k\u00f3\u0142kach. Studenci zmierzyli, jak bardzo auta nagrzewaj\u0105 si\u0119 w upa\u0142y"], "lead": ["Nawet do 61 stopni potrafi nagrza\u0107 si\u0119 wn\u0119trze samochodu osobowego \u2013 wykaza\u0142 eksperyment student\u00f3w Politechniki Wroc\u0142awskiej. Najgor\u0119tsza okaza\u0142a si\u0119 deska rozdzielcza."], "text": ["Nawet do 61 stopni potrafi nagrza\u0107 si\u0119 wn\u0119trze samochodu osobowego \u2013 wykaza\u0142 eksperyment student\u00f3w Politechniki Wroc\u0142awskiej. Najgor\u0119tsza okaza\u0142a si\u0119 deska rozdzielcza.", "Badanie przeprowadzono w \u015brod\u0119 26 czerwca, w samo po\u0142udnie, gdy s\u0142upki rt\u0119ci we Wroc\u0142awiu wskazywa\u0142y 36 stopni Celsjusza w cieniu. Studenci zbadali, jak wielko\u015b\u0107 auta oraz jego kolor wp\u0142ywaj\u0105 na temperatur\u0119 wewn\u0105trz i po jakim czasie temperatura w nagrzanym aucie staje si\u0119 niebezpieczna dla pasa\u017cera.", "\u2013 W okresie letnich upa\u0142\u00f3w coraz cz\u0119\u015bciej pojawiaj\u0105 si\u0119 informacje o pozostawieniu dzieci lub zwierz\u0105t w nagrzanym samochodzie. W takich wypadkach s\u0142yszymy zazwyczaj t\u0142umaczenie, \u017ce by\u0142o to tylko na chwil\u0119. Dlatego nasi studenci postanowili sprawdzi\u0107, jak szybko ro\u015bnie temperatura w stoj\u0105cych na s\u0142o\u0144cu pojazdach i jakie ekstrema osi\u0105ga \u2013 m\u00f3wi El\u017cbieta Niemierka, doktorantka na Wydziale In\u017cynierii \u015arodowiska Politechniki Wroc\u0142awskiej.", "W tym celu, w czterech samochodach zamontowane zosta\u0142y czujniki \u2013 na wysoko\u015bci szyi i kostek kierowcy, w foteliku dzieci\u0119cym zamontowanym na tylnej kanapie, na desce rozdzielczej i w baga\u017cniku. Dodatkowo pojawi\u0142y si\u0119 czujniki mierz\u0105ce temperatur\u0119 na zewn\u0105trz, a tak\u017ce kamery termowizyjne sprawdzaj\u0105ce komfort cieplny.", "Pomiary rozpocz\u0119\u0142y si\u0119 ok. godz. 10 i prowadzone by\u0142y do godz. 14. Ju\u017c kilkana\u015bcie minut po rozpocz\u0119ciu badania, temperatura karoserii wszystkich aut nagrza\u0142a si\u0119 do blisko 50 stopni. W po\u0142udnie, termometry we wn\u0119trzach pojazd\u00f3w wskazywa\u0142y ju\u017c prawie 60 stopni.", "\u2013 Najwy\u017csz\u0105 temperatur\u0119, 61,1 st. C, odnotowali\u015bmy w du\u017cym, czarnym samochodzie. W pozosta\u0142ych autach wynosi\u0142a ona ok. 58 st. C. Okaza\u0142o si\u0119 wi\u0119c, \u017ce znaczenie maj\u0105 nie tylko rozmiar pojazdu i kolor karoserii, lecz tak\u017ce wielko\u015b\u0107 przeszkle\u0144 \u2013 zaznacza koordynuj\u0105ca eksperyment El\u017cbieta Niemierka."]}
{"url": "https://www.bankier.pl/moto/polacy-daja-drugie-zycie-niemieckim-autom-te-marki-zalewaja-rynek-4055/", "title": ["Polacy daj\u0105 drugie \u017cycie niemieckim autom. Te marki zalewaj\u0105 rynek"], "lead": ["W pierwszych pi\u0119ciu miesi\u0105cach 2019 r. Polacy zarejestrowali blisko 400 tys. u\u017cywanych samochod\u00f3w sprowadzonych z zagranicy \u2013 o dwie trzecie wi\u0119cej ni\u017c nowych aut kupionych w kraju \u2013 wynika z raportu Polskiego Zwi\u0105zku Przemys\u0142u Motoryzacyjnego."], "text": ["W pierwszych pi\u0119ciu miesi\u0105cach 2019 r. Polacy zarejestrowali blisko 400 tys. u\u017cywanych samochod\u00f3w sprowadzonych z zagranicy \u2013 o dwie trzecie wi\u0119cej ni\u017c nowych aut kupionych w kraju \u2013 wynika z raportu Polskiego Zwi\u0105zku Przemys\u0142u Motoryzacyjnego.", "W samym tylko maju Polacy po raz pierwszy zarejestrowali w polskich urz\u0119dach 81 537 u\u017cywanych samochod\u00f3w osobowych sprowadzonych z zagranicy. W sumie od pocz\u0105tku roku na drogach pojawi\u0142o si\u0119 389 201 takich pojazd\u00f3w \u2013 o 2 proc. wi\u0119cej ni\u017c w analogicznym okresie ubieg\u0142ego roku. To tak\u017ce o 67 proc. wy\u017cszy wynik w por\u00f3wnaniu z pierwszymi rejestracjami nowych osob\u00f3wek, kt\u00f3rych od pocz\u0105tku roku Polacy zarejestrowali 233 282 sztuki.", "W dalszym ci\u0105gu w\u015br\u00f3d Polak\u00f3w sprowadzaj\u0105cych auta z zagranicy najwi\u0119ksz\u0105 popularno\u015bci\u0105 ciesz\u0105 si\u0119 volkswageny, kt\u00f3rych od pocz\u0105tku roku przyby\u0142o 44 668 sztuk \u2013 o 2,1 proc. mniej ni\u017c w analogicznym okresie ubieg\u0142ego roku. Du\u017c\u0105, cho\u0107 spadaj\u0105c\u0105, popularno\u015bci\u0105 w pierwszych pi\u0119ciu miesi\u0105cach roku cieszy\u0142y si\u0119 ople \u2013 40 208 sztuk (spadek o 4,9 proc. w por\u00f3wnaniu z 2018 r.). Coraz ch\u0119tniej Polacy sprowadzaj\u0105 za to z zagranicy modele audi \u2013 35 006 sztuk (wzrost o 5,3 proc.)", "Najpopularniejsze marki aut sprowadzanych z zagranicy:", "Wci\u0105\u017c najwi\u0119kszy odsetek u\u017cywanych aut z zagranicy stanowi\u0105 pojazdy starsze ni\u017c 10-letnie. Od pocz\u0105tku roku Polacy zarejestrowali po raz pierwszy 221 112 takich pojazd\u00f3w \u2013 56,8 proc. wszystkich sprowadzanych samochod\u00f3w osobowych i o 1,2 proc. wi\u0119cej ni\u017c w pierwszych pi\u0119ciu miesi\u0105cach ubieg\u0142ego roku.", "Co trzecie zarejestrowane w tym okresie auto z zagranicy mia\u0142o od 4 do 10 lat (129 838 sztuk i 33,4 proc.). Minimalnie wzros\u0142a liczba sprowadzanych aut m\u0142odszych ni\u017c 4-letnie \u2013 38 251 sztuk (9,8 proc.).", "Cieszy\u0107 powinien wzrost odsetka samochod\u00f3w spe\u0142niaj\u0105cych najwy\u017csze normy emisji spalin \u2013 Euro 5 \u2013 98 824 sztuki (wzrost o 2,7 proc.) i Euro 6 \u2013 38 251 sztuk (wzrost o 4,1 proc.). Wci\u0105\u017c jednak najwi\u0119ksz\u0105 grup\u0119 rejestrowanych osob\u00f3wek z zagranicy stanowi\u0105 te spe\u0142niaj\u0105ce normy Euro 4 \u2013 160 020 sztuk. Ich udzia\u0142 spad\u0142 jednak o 0,9 proc, podobnie jak pojazd\u00f3w spe\u0142niaj\u0105cych normy Euro 3, Euro 2 i Euro 1. Od pocz\u0105tku roku do czerwca Polacy sprowadzili tak\u017ce 1962 najbardziej truj\u0105ce auta spe\u0142niaj\u0105cych jedynie norm\u0119 Euro 0.", "W przypadku nap\u0119d\u00f3w dominuj\u0105 auta z silnikami benzynowymi \u2013 204,2 tys. sztuk, kt\u00f3re w pierwszych pi\u0119ciu miesi\u0105cach roku stanowi\u0142y ponad po\u0142ow\u0119 \u2013 52,5 proc. wszystkich samochod\u00f3w osobowych sprowadzonych z zagranicy. Na drugim miejscu by\u0142y diesle \u2013 171,5 tys. \u2013 o 3 proc. wi\u0119cej ni\u017c w analogicznym okresie ubieg\u0142ego roku.", "Systematycznie ro\u015bnie odsetek sprowadzanych aut z nap\u0119dami alternatywnymi, cho\u0107 nominalnie jest ich wci\u0105\u017c niewiele. Od stycznia do czerwca Polacy sprowadzili 261 \u201eelektryk\u00f3w\u201d, 1952 klasycznych hybryd i 152 hybrydy typu plug-in. Tych ostatnich pojawi\u0142o si\u0119 ponad dwukrotnie wi\u0119cej ni\u017c w pierwszych pi\u0119ciu miesi\u0105cach ubieg\u0142ego roku. Spad\u0142a za to \u2013 o 11,2 proc. \u2013 liczba sprowadzanych aut nap\u0119dzanych gazem."]}
{"url": "https://www.bankier.pl/moto/ekspert-w-polsce-jezdzi-obecnie-ok-6-tys-aut-elektrycznych-4078/", "title": ["Ekspert: W Polsce je\u017adzi obecnie ok. 6 tys. aut elektrycznych"], "lead": [], "text": ["\u201eSamochody elektryczne stanowi\u0105 w tej chwili mniej ni\u017c jeden promil rynku. To jest margines\u201d \u2013 podkre\u015bli\u0142. Jak wyja\u015bnia\u0142, jest to zgodne z wnioskami z raportu Europejskiego Stowarzyszenia Producent\u00f3w Samochod\u00f3w. \u201eRaport ten m\u00f3wi, \u017ce w krajach, w kt\u00f3rych PKB na mieszka\u0144ca nie przekracza 18 tys. euro, a przypomn\u0119, \u017ce w Polsce dopiero przekroczyli\u015bmy 13 tys. euro na mieszka\u0144ca, poziom sprzeda\u017cy takich samochod\u00f3w wynosi blisko zera\u201d \u2013 powiedzia\u0142.", "Wed\u0142ug Micha\u0142a Hadysia, 60 proc. samochod\u00f3w elektrycznych w Polsce to samochody czysto elektryczne bez mo\u017cliwo\u015bci zasilania silnikiem spalinowym, a 40 proc. stanowi\u0105 samochody hybrydowe typu plug-in. \u201eZdecydowana wi\u0119kszo\u015b\u0107 tych samochod\u00f3w, bo 68 proc. pochodzi z polskich salon\u00f3w sprzeda\u017cy, a import to zaledwie 32 proc.\u201d \u2013 m\u00f3wi\u0142 ekspert. Doda\u0142, \u017ce g\u0142\u00f3wnym \u017ar\u00f3d\u0142em importu s\u0105 USA, na drugim miejscu jest Francja, a na trzecim Niemcy.", "\u201eZ naszych do\u015bwiadcze\u0144 wynika, \u017ce je\u017celi osoby prywatne chc\u0105 mie\u0107 faktycznie samoch\u00f3d elektryczny i sta\u0107 je na to, to po prostu kupuj\u0105 Tesl\u0119. Natomiast samochody kupowane w polskich salonach sprzeda\u017cy trafiaj\u0105 g\u0142\u00f3wnie do firm\u201d. To w\u0142a\u015bnie firmy \u2013 podkre\u015bli\u0142 \u2013 najcz\u0119\u015bciej, bo a\u017c w 70 proc. s\u0105 w\u0142a\u015bcicielami samochod\u00f3w elektrycznych.", "Jak m\u00f3wi\u0142 przedstawiciel Samar, najpopularniejszym w tej chwili modelem samochodu elektrycznego jest BMW i3, a sta\u0142o si\u0119 tak za spraw\u0105 wygranego przez t\u0119 firm\u0119 przetargu og\u0142oszonego przez Innogy, kt\u00f3ry zakupi\u0142 500 samochod\u00f3w elektrycznych udost\u0119pnianych w systemie car-sharingu. \u201eJeden przetarg zmieni\u0142 wszystko\u201d \u2013 podkre\u015bli\u0142 Hady\u015b.", "Najwi\u0119cej samochod\u00f3w elektrycznych, bo prawie 40 proc. zarejestrowano w wojew\u00f3dztwie mazowieckim. \u201eTo te\u017c w pewien spos\u00f3b pokrywa si\u0119 z zarobkami\u201d \u2013 zauwa\u017cy\u0142 ekspert.", "Wed\u0142ug Hadysia, w Polsce jest obecnie prawie 700 stacji \u0142adowania samochod\u00f3w elektrycznych. \u201eTo jest liczba stacji \u0142adowania, a nie punkt\u00f3w \u0142adowania, ka\u017cda stacja mo\u017ce mie\u0107 kilka punkt\u00f3w, wi\u0119c realnie wtyczek jest ponad dwa razy wi\u0119cej\u201d \u2013 podkre\u015bli\u0142. (PAP)", "autor: Ma\u0142gorzata Werner-Wo\u015b", "mww/ je/"]}
{"url": "https://www.bankier.pl/moto/ford-redukuje-18-proc-miejsc-pracy-w-europie-4082/", "title": ["Ford redukuje 18 proc. miejsc pracy w Europie"], "lead": ["Ford zapowiedzia\u0142, \u017ce do ko\u0144ca 2020 roku przeprowadzi redukcj\u0119 oko\u0142o 12 tysi\u0119cy miejsc pracy na terenie Europy \u2014 ", "podaje BBC", "."], "text": ["Ford zapowiedzia\u0142, \u017ce do ko\u0144ca 2020 roku przeprowadzi redukcj\u0119 oko\u0142o 12 tysi\u0119cy miejsc pracy na terenie Europy \u2014 ", ".", "Zwolnienia s\u0105 podyktowane pr\u00f3b\u0105 restrukturyzacji europejskich oddzia\u0142\u00f3w, poniewa\u017c koncern nadal notuje straty. Do ko\u0144ca 2020 Ford chce zamkn\u0105\u0107 fabryk\u0119 silnik\u00f3w w Bridgend w Walii, a kolejn\u0105 \u2013 sprzeda\u0107. Obecnie w ca\u0142ej Europie firma zatrudnia 51 tysi\u0119cy os\u00f3b.", "Spo\u015br\u00f3d 12 tysi\u0119cy zaplanowanych zwolnie\u0144, 2 tysi\u0105ce dotycz\u0105 tych, kt\u00f3re zosta\u0142y wcze\u015bniej og\u0142oszone i zaplanowane w sumie w liczbie 7 tys. na ca\u0142ym \u015bwiecie.", "\u201eZwalnianie pracownik\u00f3w i zamykanie zak\u0142ad\u00f3w to najtrudniejsze decyzje, kt\u00f3re podejmujemy, i w ramach uznania dla rodzin i spo\u0142eczno\u015bci zapewniamy wsparcie, aby z\u0142agodzi\u0107 skutki redukcji etat\u00f3w\u201d \u2013 powiedzia\u0142 Stuart Rowley, prezes Ford of Europe.", "Ford planuje zamkn\u0105\u0107 sze\u015b\u0107 zak\u0142ad\u00f3w produkcyjnych do ko\u0144ca przysz\u0142ego roku: fabryk\u0119 silnik\u00f3w Bridgend w Walii, fabryk\u0119 przek\u0142adni Ford Aquitaine Industries we Francji, Naberezhnye Chelny Assembly, St Petersburg Assembly i Elabuga Engine Plant w Rosji, zak\u0142ad Kechnec na S\u0142owacji. Dodatkowo Ford zredukuje zatrudnienie w swoich zak\u0142adach monta\u017cowych w Saarlouis w Niemczech i w Walencji w Hiszpanii."]}
{"url": "https://www.bankier.pl/moto/nsa-starosta-moze-zatrzymac-prawo-jazdy-wylacznie-na-podstawie-informacji-policji-4102/", "title": ["NSA: starosta mo\u017ce zatrzyma\u0107 prawo jazdy wy\u0142\u0105cznie na podstawie informacji policji"], "lead": [], "text": ["S\u0105d ten uzna\u0142 te\u017c, \u017ce post\u0119powanie o wykroczenie tocz\u0105ce si\u0119 przed s\u0105dem karnym nie ma wp\u0142ywu na post\u0119powanie prowadzone przez starost\u0119 o zatrzymanie prawa jazdy.", "Jak wyja\u015bni\u0142 PAP przedstawiciel Rzecznika Praw Obywatelskich Grzegorz Heleniak, dla kierowc\u00f3w oznacza to, \u017ce utrzymane zostanie dotychczasowe zatrzymywanie prawa jazdy przez starost\u0119 w oparciu o niezweryfikowane ustalenia policji nawet w sytuacji, w kt\u00f3rej kierowcy zarzucaj\u0105 funkcjonariuszom b\u0142\u0119dy w pomiarze lub wadliwo\u015b\u0107 sprz\u0119tu u\u017cytego do pomiaru.", "S\u0119dzia Jacek Chlebny w uzasadnieniu uchwa\u0142y zwr\u00f3ci\u0142 uwag\u0119, \u017ce zatrzymanie prawa jazdy realizuje cel prewencyjno-ochronny; ma s\u0142u\u017cy\u0107 zapewnieniu bezpiecze\u0144stwa w ruchu drogowym. Zaznaczy\u0142, \u017ce informacja o przekroczeniu pr\u0119dko\u015bci przekazywana do starosty jest dokumentem urz\u0119dowym. \u201eNie jest to informacja od s\u0105siada. Jest to dokument, za kt\u00f3ry odpowiada funkcjonariusz policji, a tak\u017ce by\u0107 mo\u017ce Skarb Pa\u0144stwa\u201d \u2013 podkre\u015bli\u0142 s\u0119dzia.", "NSA w podj\u0119tej w poniedzia\u0142ek uchwale rozstrzygn\u0105\u0142 wniosek Rzecznika Praw Obywatelskich, kt\u00f3ry zada\u0142 pytanie prawne, \u201eczy podstaw\u0105 decyzji starosty o zatrzymaniu prawa jazdy mo\u017ce by\u0107 wy\u0142\u0105cznie informacja policji o ujawnieniu kierowania pojazdem z pr\u0119dko\u015bci\u0105 w obszarze zabudowanym przekraczaj\u0105c\u0105 dopuszczaln\u0105 o wi\u0119cej ni\u017c 50 km/h\u201d.", "W skierowanym w listopadzie ub.r. do NSA wniosku RPO wskaza\u0142 te\u017c, \u017ce \u201ezawieszanie post\u0119powa\u0144 (administracyjnych \u2013 PAP) przed starost\u0105 ze wzgl\u0119du na tocz\u0105ce si\u0119 post\u0119powanie wykroczeniowe jest najkorzystniejsze z punktu widzenia interesu obywatela i sp\u00f3jno\u015bci systemu wymiaru sprawiedliwo\u015bci\u201d.", "Zagadnienie wynikn\u0119\u0142o w zwi\u0105zku z rozbie\u017cnym stosowaniem przez s\u0105dy administracyjne przepis\u00f3w, kt\u00f3re zosta\u0142y wprowadzone do ustawy o kieruj\u0105cych pojazdami w maju 2015 r. Dodano wtedy nowe przes\u0142anki administracyjnego zatrzymania prawa jazdy. Mo\u017ce to nast\u0105pi\u0107, gdy kierowca przekroczy w terenie zabudowanym pr\u0119dko\u015b\u0107 o ponad 50 km/h lub gdy b\u0119dzie przewozi\u0142 nadmiern\u0105 liczb\u0119 os\u00f3b.", "W praktyce policjant w czasie kontroli drogowej po stwierdzeniu np. przekroczenia pr\u0119dko\u015bci, zatrzymuje kierowcy prawo jazdy i przesy\u0142a je do w\u0142a\u015bciwego starosty, kt\u00f3ry \u2013 wydaj\u0105c decyzj\u0119 administracyjn\u0105 \u2013 formalnie zatrzymuje dokument. Za pierwszym razem zatrzymanie prawa jazdy nast\u0119puje na trzy miesi\u0105ce. Starosta mo\u017ce wyda\u0107 tak\u0105 decyzj\u0119 nie tylko, kiedy prawo jazdy zosta\u0142o fizycznie zatrzymane przez policjanta. Podmioty uprawnione do kontroli ruchu drogowego mog\u0105 bowiem poinformowa\u0107 starost\u0119 o ujawnionym \u2013 np. przez fotoradar \u2013 przekroczeniu pr\u0119dko\u015bci.", "W zwi\u0105zku z tymi przepisami \u2013 jak zaznaczy\u0142 we wniosku RPO \u2013 cz\u0119\u015b\u0107 s\u0105d\u00f3w administracyjnych po rozpoznaniu skarg obywateli uznaje, \u017ce \u201estarosta opiera decyzj\u0119 wy\u0142\u0105cznie na informacji od policji, kt\u00f3ra ma charakter dokumentu urz\u0119dowego\u201d. \u201eWed\u0142ug tego stanowiska, starosta nie jest uprawniony do weryfikowania przypisanego kierowcy wykroczenia pod wzgl\u0119dem merytorycznym. Nie mo\u017ce np. powo\u0142ywa\u0107 ani z urz\u0119du, ani na wniosek dowod\u00f3w weryfikuj\u0105cych informacje policji. Do odebrania prawa jazdy nie jest za\u015b konieczne prawomocne skazanie sprawcy\u201d \u2013 wywodzi Rzecznik.(PAP)", "autor: Mateusz Mikowski", "mm/ mark/"]}
{"url": "https://www.bankier.pl/moto/najwyzej-9-egzaminow-na-prawo-jazdy-w-ciagu-dnia-na-egzaminatora-4103/", "title": ["Najwy\u017cej 9 egzamin\u00f3w na prawo jazdy w ci\u0105gu dnia na egzaminatora"], "lead": [], "text": ["W poniedzia\u0142kowym komunikacie resortu infrastruktury poinformowano te\u017c, \u017ce zmiana przepis\u00f3w wprowadzi ponadto u\u0142atwienia dla os\u00f3b niepe\u0142nosprawnych zdaj\u0105cych egzamin praktyczny na kategori\u0119 AM.", "Nowelizacja przepis\u00f3w przewiduje, \u017ce egzaminator w ci\u0105gu dnia b\u0119dzie m\u00f3g\u0142 przeprowadzi\u0107 maksymalnie 9 egzamin\u00f3w praktycznych w zakresie prawa jazdy kat. B oraz nie wi\u0119cej ni\u017c jeden egzamin praktyczny w ci\u0105gu 50 minut. \u201eZmiana by\u0142a podyktowana konieczno\u015bci\u0105 likwidacji wymaga\u0144 ilo\u015bciowych co do liczby przeprowadzanych egzamin\u00f3w w ci\u0105gu dnia, stawianych egzaminatorom przez ich pracodawc\u00f3w. Egzaminatorzy b\u0119d\u0105 mieli wi\u0119cej czasu na spokojn\u0105 i bardziej obiektywn\u0105 ocen\u0119 umiej\u0119tno\u015bci kandydat\u00f3w na kierowc\u00f3w\u201d \u2013 informuje resort.", "Jak t\u0142umaczy ministerstwo egzamin teoretyczny i praktyczny na prawo jazdy b\u0119dzie si\u0119 rozpoczyna\u0142 dok\u0142adnie o godzinie wskazanej przez Wojew\u00f3dzki O\u015brodek Ruchu Drogowego, gdy\u017c zbyt d\u0142ugi czas oczekiwania na egzamin powoduje wi\u0119kszy stres u zdaj\u0105cych i niejednokrotnie wp\u0142ywa negatywnie na wynik egzaminu.", "Nowelizacja przewiduje te\u017c, \u017ce osoby, kt\u00f3re ze wzgl\u0119d\u00f3w zdrowotnych nie mog\u0105 zdawa\u0107 egzaminu praktycznego na kategori\u0119 AM prawa jazdy (obecnie egzamin odbywa si\u0119 wy\u0142\u0105cznie przy u\u017cyciu motoroweru), b\u0119d\u0105 mog\u0142y korzysta\u0107 z czteroko\u0142owca lekkiego. Kategoria AM uprawnia do kierowania zar\u00f3wno motorowerami, jak i czteroko\u0142owcami.", "Zmiany dostosowuj\u0105 ponadto dotychczasowe przepisy do ustawy o zmianie niekt\u00f3rych ustaw w celu wprowadzenia uproszcze\u0144 dla przedsi\u0119biorc\u00f3w w prawie podatkowym i gospodarczym. Po ich wprowadzeniu egzaminatorzy, instruktorzy i wyk\u0142adowcy nie b\u0119d\u0105 musieli stosowa\u0107 na dokumentach piecz\u0119ci, wystarczy podpis (imi\u0119 i nazwisko) oraz numer uprawnie\u0144.", "Resort poinformowa\u0142, \u017ce odpowiednie zmiany przepis\u00f3w wprowadzone zosta\u0142y w rozporz\u0105dzeniu w sprawie egzaminowania os\u00f3b ubiegaj\u0105cych si\u0119 o uprawnienia do kierowania pojazdami, szkolenia, egzaminowania i uzyskiwania uprawnie\u0144 przez egzaminator\u00f3w oraz wzor\u00f3w dokument\u00f3w stosowanych w tych sprawach oraz w rozporz\u0105dzeniu w sprawie uzyskiwania uprawnie\u0144 przez instruktor\u00f3w i wyk\u0142adowc\u00f3w, op\u0142at oraz wzor\u00f3w dokument\u00f3w stosowanych w tych sprawach, a tak\u017ce stawek wynagrodzenia cz\u0142onk\u00f3w komisji.(PAP)", "autor: \u0141ukasz Paw\u0142owski", "pif/ je/"]}
{"url": "https://www.bankier.pl/moto/mobilne-kontrole-techniczne-pojazdow-coraz-blizej-3680/", "title": ["Mobilne kontrole techniczne pojazd\u00f3w coraz bli\u017cej"], "lead": ["Sejm uchwali\u0142 w czwartek nowelizacj\u0119 Prawa o ruchu drogowym, kt\u00f3ra wprowadza mobilne kontrole techniczne pojazd\u00f3w. Nowela wdra\u017ca do polskiego prawa unijne dyrektywy w tej sprawie."], "text": ["Za ustaw\u0105 g\u0142osowa\u0142o 421 pos\u0142\u00f3w, przeciw by\u0142 jeden, od g\u0142osu wstrzyma\u0142o si\u0119 dw\u00f3ch parlamentarzyst\u00f3w.", "Nowela implementuje do polskiego prawa unijne dyrektywy w sprawie drogowej kontroli technicznej dotycz\u0105cej zdatno\u015bci do ruchu drogowego pojazd\u00f3w u\u017cytkowych poruszaj\u0105cych si\u0119 w UE.", "Przedmiotem noweli, jest drogowa kontrola techniczna pojazd\u00f3w wykonuj\u0105cych przew\u00f3z rzeczy i os\u00f3b. Chodzi o pojazdy do przewozu powy\u017cej dziewi\u0119ciu os\u00f3b \u0142\u0105cznie z kierowc\u0105 oraz pojazdy do przewozu \u0142adunk\u00f3w o maksymalnej masie ca\u0142kowitej przekraczaj\u0105cej 3,5 tony.", "Znowelizowana ustawa nak\u0142ada na G\u0142\u00f3wnego Inspektora Transportu Drogowego obowi\u0105zek zaplanowania i organizacji \u2013 w porozumieniu z Komendantem G\u0142\u00f3wnym Policji \u2013 drogowych kontroli w taki spos\u00f3b, aby \u0142\u0105czna ich liczba obejmowa\u0142a w ka\u017cdym roku kalendarzowym co najmniej 5 proc. pojazd\u00f3w zarejestrowanych w Polsce, obj\u0119tych tymi przepisami.", "Celem ustawy jest zwi\u0119kszenie bezpiecze\u0144stwa drogowego, co ma przyczyni\u0107 si\u0119 do utrzymania pojazd\u00f3w w bezpiecznym i akceptowalnym z punktu widzenia ochrony \u015brodowiska stanie w trakcie ich u\u017cytkowania.", "Nowela trafi teraz do Senatu.", "autor: Longina Grzeg\u00f3rska-Szpyt, Aneta Oksiuta", "lgs/ aop/ amac/"]}
{"url": "https://www.bankier.pl/moto/14-tysiecy-aut-do-naprawy-wsrod-nich-bmw-i-fiaty-3887/", "title": ["14 tysi\u0119cy aut do naprawy. W\u015br\u00f3d nich bmw i fiaty"], "lead": ["14 tysi\u0119cy samochod\u00f3w czterech marek zosta\u0142o zg\u0142oszonych przez producent\u00f3w jako niebezpieczne. Kampania naprawcza obj\u0119\u0142a m.in. 12,5 tys. modeli bmw 5 oraz 6. Do naprawy musz\u0105 trafi\u0107 tak\u017ce fiaty, jeepy i citroeny."], "text": ["14 tysi\u0119cy samochod\u00f3w czterech marek zosta\u0142o zg\u0142oszonych przez producent\u00f3w jako niebezpieczne. Kampania naprawcza obj\u0119\u0142a m.in. 12,5 tys. modeli bmw 5 oraz 6. Do naprawy musz\u0105 trafi\u0107 tak\u017ce fiaty, jeepy i citroeny.", "Usterki wykryto w sumie w 14 519 pojazdach, kt\u00f3rych podzespo\u0142y \u2013 zdaniem producent\u00f3w \u2013 zagra\u017caj\u0105 zdrowiu, a nawet \u017cyciu ich w\u0142a\u015bcicieli. Najwi\u0119cej uszkodzonych aut do Urz\u0119du Ochrony Konkurencji i Konsument\u00f3w zg\u0142osi\u0142o bmw \u2013 12 587 egzemplarzy.", "Kampania naprawcza BMW obejmie modele serii 5 oraz 6 (e6x) wyprodukowane w Niemczech. To 12 587 pojazd\u00f3w. Za spraw\u0105 wadliwego elementu akumulatora auto mo\u017ce nie da\u0107 si\u0119 uruchomi\u0107, a w skrajnych przypadkach \u2013 wywo\u0142a\u0107 po\u017car, tak\u017ce po wy\u0142\u0105czeniu pojazdu.", "Jak wyja\u015bnia producent, d\u0142ugotrwa\u0142e drgania, zmiany temperatury, a tak\u017ce wilgo\u0107 i s\u00f3l drogowa mog\u0105 by\u0107 przyczyn\u0105 korozji uchwytu przekazuj\u0105cego przew\u00f3d plusowy akumulatora, kt\u00f3ry znajduje si\u0119 w baga\u017cniku. Wy\u017csza oporno\u015b\u0107 stykowa na po\u0142\u0105czeniu \u015brubowym przewodu plusowego mo\u017ce zak\u0142\u00f3ca\u0107 zasilanie elektryczne pojazdu, co z kolei \u2013 powodowa\u0107 problemy z uruchomieniem auta.", "W wyj\u0105tkowych przypadkach z\u0142\u0105cze \u015brubowe mo\u017ce nadmiernie nagrza\u0107 si\u0119 i doprowadzi\u0107 do tlenia si\u0119 element\u00f3w, wskutek kt\u00f3rego mo\u017ce doj\u015b\u0107 do po\u017caru samochodu \u2013 tak\u017ce po jego wy\u0142\u0105czeniu.", "W\u0142a\u015bciciele wadliwych pojazd\u00f3w otrzymaj\u0105 listowne powiadomienie o konieczno\u015bci wizyty w najbli\u017cszej autoryzowanej stacji obs\u0142ugi, gdzie usterka zostanie usuni\u0119ta.", "W przypadku fiata wadliwe okaza\u0142y si\u0119 modele 500x wyprodukowane we W\u0142oszech. To 417 pojazd\u00f3w, w kt\u00f3rych niew\u0142a\u015bciwe oprogramowanie centralki steruj\u0105cej mo\u017ce doprowadzi\u0107 do nieskutecznego dzia\u0142ania poduszek powietrznych, co w razie wypadku zamiast chroni\u0107, narazi kierowc\u0119 i pasa\u017cer\u00f3w na obra\u017cenia.", "W\u0142a\u015bciciele fiat\u00f3w, w kt\u00f3rych zosta\u0142y wykryte wady, tak\u017ce otrzymaj\u0105 listy z zaproszeniem na napraw\u0119 do autoryzowanych stacji obs\u0142ugi.", "Grupa Fiat Chrysler (FCA) poinformowa\u0142a tak\u017ce o mo\u017cliwych usterkach w modelach jeep renegade. To 1470 egzemplarzy z rocznika 2019, kt\u00f3re wyprodukowano we W\u0142oszech.", "Jak t\u0142umaczy producent, pami\u0119\u0107 centralki systemu kontroli bezpiecze\u0144stwa pasa\u017cer\u00f3w (ORC) mo\u017ce by\u0107 nieprawid\u0142owo aktualizowana sygna\u0142ami wysy\u0142anymi przez czujniki kontrolne. To z kolei mo\u017ce doprowadzi\u0107 do przypadkowego wy\u0142\u0105czenia niekt\u00f3rych funkcji bezpiecze\u0144stwa pasywnego i w razie wypadk\u00f3w, zwi\u0119ksza\u0107 zagro\u017cenie dla pasa\u017cer\u00f3w.", "W\u0142a\u015bciciele wadliwych samochod\u00f3w zostan\u0105 wezwani do ASO w celu przeprogramowania centralki ORC.", "Wady zg\u0142oszone do Urz\u0119du Ochrony Konkurencji i Konsument\u00f3w dotycz\u0105 tak\u017ce samochod\u00f3w marki citroen berlingo. To 45 pojazd\u00f3w, w kt\u00f3rych producent wykry\u0142 niezgodno\u015b\u0107 jednego z element\u00f3w hamulca r\u0119cznego. Mo\u017ce to powodowa\u0107 z\u0142e ustawienie zapadki, a w konsekwencji z\u0142e dzia\u0142anie lub brak mo\u017cliwo\u015bci u\u017cycia hamulca r\u0119cznego.", "W\u0142a\u015bciciele felernych aut zostan\u0105 zaproszeni do ASO na wymian\u0119 hamulca r\u0119cznego."]}
{"url": "https://www.bankier.pl/moto/pogarszaja-sie-nastroje-menadzerow-branzy-motoryzacyjnej-3901/", "title": ["Pogarszaj\u0105 si\u0119 nastroje menad\u017cer\u00f3w bran\u017cy motoryzacyjnej"], "lead": ["Wska\u017anik nastroj\u00f3w mened\u017cer\u00f3w firm motoryzacyjnych oceniaj\u0105cych bie\u017c\u0105c\u0105 sytuacj\u0119 sektora wynosi 70 pkt., co oznacza spadek o 13 punkt\u00f3w w por\u00f3wnaniu z poprzedni\u0105 edycj\u0105 badania \u2013 wynika z raportu KPMG i PZPM. Obawy producent\u00f3w wynikaj\u0105 m.in. z niepewno\u015bci co do koniunktury gospodarczej na rynkach zachodnich i z trudno\u015bci w znalezieniu specjalist\u00f3w."], "text": ["\u201ePrzedstawiciele firm motoryzacyjnych obecnych na polskim rynku coraz gorzej oceniaj\u0105 sytuacj\u0119 panuj\u0105c\u0105 w bran\u017cy. Wska\u017anik nastroj\u00f3w mened\u017cer\u00f3w oceniaj\u0105cych bie\u017c\u0105c\u0105 sytuacj\u0119 sektora wynosi 70/100, co oznacza spadek o 13 punkt\u00f3w w por\u00f3wnaniu z poprzedni\u0105 edycj\u0105 badania KPMG i PZPM. Nieco gorsze nastroje ni\u017c p\u00f3\u0142 roku temu panuj\u0105 w\u015br\u00f3d mened\u017cer\u00f3w bran\u017cy motoryzacyjnej odno\u015bnie przysz\u0142o\u015bci sektora i przysz\u0142ej sytuacji gospodarczej\u201d \u2013 napisano w raporcie.", "Wynik powy\u017cej 50 punkt\u00f3w oznacza przewag\u0119 nastroj\u00f3w optymistycznych nad pesymistycznymi. W odniesieniu do przysz\u0142ego okresu przekroczenie 50 pkt. oznacza popraw\u0119 wzgl\u0119dem obecnej sytuacji.", "Z badania wynika, \u017ce sytuacja w bran\u017cy w ci\u0105gu najbli\u017cszego roku pozostanie bez zmian lub pogorszy si\u0119. 17 proc. przedstawicieli firm dystrybucyjnych i 18 proc. przedstawicieli przedsi\u0119biorstw produkcyjnych uwa\u017ca, \u017ce w ci\u0105gu roku sytuacja w bran\u017cy ulegnie poprawie.", "Autorzy raportu podaj\u0105, \u017ce przysz\u0142o\u015b\u0107 bran\u017cy zdecydowanie gorzej oceniaj\u0105 przedstawiciele firm dystrybucyjnych, w\u015br\u00f3d kt\u00f3rych a\u017c 60 proc. spodziewa si\u0119 pogorszenia lub zdecydowanego pogorszenia sytuacji bran\u017cy motoryzacyjnej w Polsce. W przypadku przedstawicieli przedsi\u0119biorstw produkcyjnych takie zdanie wyra\u017ca 29 proc. respondent\u00f3w.", "\u201ePomimo obaw sygnalizowanych przez cz\u0119\u015b\u0107 mened\u017cer\u00f3w na temat nadchodz\u0105cej koniunktury, blisko 2 na 3 firmy dystrybucyjne przewiduj\u0105 zwi\u0119kszenie poziomu sprzeda\u017cy w ci\u0105gu najbli\u017cszych 6 miesi\u0119cy, a po\u0142owa prognozuje zwi\u0119kszenie przychod\u00f3w. Bardziej zachowawcze nastroje panuj\u0105 w\u015br\u00f3d producent\u00f3w motoryzacyjnych, wzrost sprzeda\u017cy w kolejnym p\u00f3\u0142roczu przewiduje 31 proc. ankietowanych z tej grupy, a przychod\u00f3w zaledwie 19 proc.\u201d \u2013 napisano.", "Wi\u0119kszo\u015b\u0107 producent\u00f3w i dystrybutor\u00f3w spodziewa si\u0119 utrzymania poziomu zatrudnienia na obecnym poziomie w ci\u0105gu najbli\u017cszych 6 miesi\u0119cy (odpowiednio 88 proc. i 56 proc.).", "\u201eOd wielu miesi\u0119cy obserwujemy stopniowe pogarszanie si\u0119 nastroj\u00f3w w\u015br\u00f3d przedstawicieli bran\u017cy motoryzacyjnej w Polsce. Istotnym powodem do niepokoju jest prognozowane przez ponad po\u0142ow\u0119 dystrybutor\u00f3w i blisko 1 na 3 firmy produkcyjne pogorszenie sytuacji w bran\u017cy. Obawy producent\u00f3w mog\u0105 w znacznej mierze wynika\u0107 z niepewno\u015bci co do koniunktury gospodarczej na rynkach zachodnich. Do takiego stanu rzeczy przyczyniaj\u0105 si\u0119 r\u00f3wnie\u017c m.in. liczne zmiany przepis\u00f3w prawno-podatkowych oraz trudno\u015bci w znalezieniu odpowiednich specjalist\u00f3w na rynku\u201d \u2013 napisano w raporcie.", "Barometr nastroj\u00f3w mened\u017cer\u00f3w sektora motoryzacyjnego jest badaniem ankietowym przeprowadzonym przez Polski Zwi\u0105zek Przemys\u0142u Motoryzacyjnego i KPMG w Polsce w czerwcu 2019 r. Ankieta skierowana by\u0142a do mened\u017cer\u00f3w firm produkcyjnych i dystrybutor\u00f3w pojazd\u00f3w, przyczep i naczep, zabud\u00f3w lub podzespo\u0142\u00f3w, cz\u0119\u015bci i akcesori\u00f3w. W badaniu internetowym wzi\u0119\u0142o udzia\u0142 59 respondent\u00f3w.", "map/ osz/ skr/"]}
{"url": "https://www.bankier.pl/moto/polacy-coraz-chetniej-rejestruja-elektryki-3898/", "title": ["Polacy coraz ch\u0119tniej rejestruj\u0105 \u201eelektryki\u201d"], "lead": ["Polacy zarejestrowali w maju 248 samochod\u00f3w elektrycznych, dzi\u0119ki czemu ich liczba na polskich drogach wzros\u0142a do 5889. Cho\u0107 statystyki te nie powalaj\u0105 na kolana, to cieszy\u0107 mo\u017ce tempo wzrostu. W pierwszych pi\u0119ciu miesi\u0105cach roku w Polsce zarejestrowano 1633 \u201eelektryki\u201d \u2013 dwa razy wi\u0119cej ni\u017c w analogicznym okresie ubieg\u0142ego roku \u2013 wynika z danych Polskiego Zwi\u0105zku Przemys\u0142u Motoryzacyjnego i Polskiego Stowarzyszenia Paliw Alternatywnych."], "text": ["Polacy zarejestrowali w maju 248 samochod\u00f3w elektrycznych, dzi\u0119ki czemu ich liczba na polskich drogach wzros\u0142a do 5889. Cho\u0107 statystyki te nie powalaj\u0105 na kolana, to cieszy\u0107 mo\u017ce tempo wzrostu. W pierwszych pi\u0119ciu miesi\u0105cach roku w Polsce zarejestrowano 1633 \u201eelektryki\u201d \u2013 dwa razy wi\u0119cej ni\u017c w analogicznym okresie ubieg\u0142ego roku \u2013 wynika z danych Polskiego Zwi\u0105zku Przemys\u0142u Motoryzacyjnego i Polskiego Stowarzyszenia Paliw Alternatywnych.", "Z blisko 6 tys. \u201eelektryk\u00f3w\u201d je\u017cd\u017c\u0105cych po polskich drogach dwie trzecie \u2013 3723 \u2013 to pojazdy w pe\u0142ni elektryczne. Pozosta\u0142\u0105 cz\u0119\u015b\u0107 \u2013 2166 pojazdy \u2013 stanowi\u0105 hybrydy typu plug-in. Od pocz\u0105tku roku Polacy zarejestrowali 1633 auta elektryczne, dzi\u0119ki czemu ich liczba wzros\u0142a o 38 proc. Jeszcze bardziej mo\u017ce cieszy\u0107 100-procentowy wzrost w por\u00f3wnaniu z pierwszymi pi\u0119cioma miesi\u0105cami ubieg\u0142ego roku, gdy zarejestrowano 815 tego typu aut.", "\u2013 To cieszy, jednak pami\u0119tajmy, \u017ce liczba rejestracji pojazd\u00f3w zeroemisyjnych w Polsce wci\u0105\u017c pozostaje stosunkowo niska. Konieczne jest stymulowanie tego rynku i jak najszybsze uruchomienie Funduszu Niskoemisyjnego Transportu \u2013 analizuje Maciej Mazur, dyrektor zarz\u0105dzaj\u0105cy Polskiego Stowarzyszenia Paliw Alternatywnych.", "Od pocz\u0105tku roku wzrasta tak\u017ce liczba elektrycznych skuter\u00f3w i motocykli, kt\u00f3rych Polacy zarejestrowali ju\u017c w sumie 4139 i ci\u0119\u017car\u00f3wek \u2013 314.", "W por\u00f3wnaniu z kwietniem nie zmieni\u0142a si\u0119 za to liczba elektrycznych autobus\u00f3w. W dalszym ci\u0105gu po polskich drogach je\u017adzi ich 198.", "\u2013 To sygna\u0142, \u017ce coraz wi\u0119cej firm transportowych, szczeg\u00f3lnie tych operuj\u0105cych w miastach, cz\u0119\u015bciej bierze pod uwag\u0119 fakt, \u017ce transport mo\u017ce by\u0107 przyjazny mieszka\u0144com wi\u0119kszych aglomeracji i \u015brodowisku, w kt\u00f3rym \u017cyj\u0105 \u2013 komentuje Jakub Fary\u015b, prezes Polskiego Zwi\u0105zku Przemys\u0142u Motoryzacyjnego.", "Do kupowania i rejestracji aut elektrycznych mo\u017ce zach\u0119ca\u0107 rozwijaj\u0105ca si\u0119 sie\u0107 stacji \u0142adowania pojazd\u00f3w. Pod koniec maja w Polsce dzia\u0142a\u0142y 694 stacje i 1259 punkt\u00f3w. Najwi\u0119cej \u2013 ponad 100 funkcjonowa\u0142o w Warszawie. Z nieco ponad 40 stacji kierowcy mogli skorzysta\u0107 w Krakowie i Wroc\u0142awiu, niespe\u0142na 40 w Katowicach. Oko\u0142o 30 stacji dzia\u0142a\u0142o z kolei w Poznaniu i Gda\u0144sku.", "Dwie trzecie z nich \u2013 452 to tzw. stacje wolnego \u0142adowania z pr\u0105dem przemiennym (AC). W pozosta\u0142ych 242 auto mo\u017cna by\u0142o na\u0142adowa\u0107 pr\u0105dem sta\u0142ym (DC) o napi\u0119ciu powy\u017cej 22 kW."]}
{"url": "https://www.bankier.pl/moto/japonia-chce-zapobiegac-wypadkom-powodowanym-przez-starszych-kierowcow-3911/", "title": ["Japonia chce zapobiega\u0107 wypadkom powodowanym przez starszych kierowc\u00f3w"], "lead": ["W\u0142adze Japonii przedstawi\u0142y we wtorek pakiet \u015brodk\u00f3w, maj\u0105cych zapobiega\u0107 wypadkom drogowym powodowanym przez kierowc\u00f3w w zaawansowanym wieku \u2013 poda\u0142a agencja AFP. Jest to reakcja na seri\u0119 takich wypadk\u00f3w w ostatnich miesi\u0105cach, w kt\u00f3rych ucierpia\u0142y dzieci."], "text": ["W\u0142adze Japonii przedstawi\u0142y we wtorek pakiet \u015brodk\u00f3w, maj\u0105cych zapobiega\u0107 wypadkom drogowym powodowanym przez kierowc\u00f3w w zaawansowanym wieku \u2013 poda\u0142a agencja AFP. Jest to reakcja na seri\u0119 takich wypadk\u00f3w w ostatnich miesi\u0105cach, w kt\u00f3rych ucierpia\u0142y dzieci.", "Japo\u0144ski rz\u0105d do ko\u0144ca wrze\u015bnia przeprowadzi inspekcje bezpiecze\u0144stwa dr\u00f3g prowadz\u0105cych do szk\u00f3\u0142 i b\u0119dzie promowa\u0142 korzystanie z pojazd\u00f3w zaopatrzonych w systemy awaryjnego hamowania, by zapobiec zagro\u017ceniom zwi\u0105zanym z przypadkowym naciskaniem peda\u0142u gazu. Podejrzewa si\u0119, \u017ce takie dzia\u0142anie by\u0142o przyczyn\u0105 cz\u0119\u015bci wypadk\u00f3w.", "W\u0142adze przeanalizuj\u0105 r\u00f3wnie\u017c mo\u017cliwo\u015b\u0107 wykorzystania car-sharingu (wsp\u00f3\u0142u\u017cytkowania samochod\u00f3w osobowych) oraz pr\u00f3bnego wprowadzenia pojazd\u00f3w autonomicznych w g\u00f3rskich rejonach wiejskich \u2013 poda\u0142a francuska agencja, powo\u0142uj\u0105c si\u0119 na przedstawicielk\u0119 rz\u0105du w Tokio.", "Rozwa\u017cane jest r\u00f3wnie\u017c wprowadzenie specjalnego rodzaju prawa jazdy dla os\u00f3b w zaawansowanym wieku, kt\u00f3re upowa\u017cnia\u0142oby do kierowania wy\u0142\u0105cznie pojazdami wyposa\u017conymi w systemy hamowania awaryjnego.", "Co czwarta osoba powy\u017cej 80. roku \u017cycia w Japonii codziennie prowadzi samoch\u00f3d \u2013 wykaza\u0142a rz\u0105dowa ankieta, kt\u00f3rej wyniki opublikowano we wtorek. Jest to jedno z wyzwa\u0144 zwi\u0105zanych ze starzeniem si\u0119 spo\u0142ecze\u0144stwa tego kraju.", "W maju w zachodniej cz\u0119\u015bci Japonii samoch\u00f3d wjecha\u0142 w grup\u0119 przedszkolak\u00f3w, zabijaj\u0105c dwoje z nich i rani\u0105c kilkoro innych. Miesi\u0105c wcze\u015bniej pojazd prowadzony przez 87-latka zabi\u0142 matk\u0119 z trzyletni\u0105 c\u00f3rk\u0105.", "Wed\u0142ug raportu ONZ opublikowanego w poniedzia\u0142ek Japonia ma najmniejszy na \u015bwiecie odsetek os\u00f3b w wieku pracowniczym w por\u00f3wnaniu z liczb\u0105 os\u00f3b w wieku 65 lub wi\u0119cej lat \u2013 poda\u0142a agencja Kyodo.", "Wed\u0142ug prognoz ONZ liczba os\u00f3b w wieku co najmniej 80 lat na \u015bwiecie ma si\u0119 potroi\u0107 \u2013 wzro\u015bnie ze 143 mln w 2019 roku do 426 mln w roku 2050.", "Andrzej Borowiak", "anb/ jo/ kar/"]}
{"url": "https://www.bankier.pl/moto/wkrotce-przetarg-na-budowe-odcinka-plonsk-czosnow-trasy-s7-3953/", "title": ["Wkr\u00f3tce przetarg na budow\u0119 odcinka P\u0142o\u0144sk \u2013 Czosn\u00f3w trasy S7"], "lead": ["Wiceminister infrastruktury Rafa\u0142 Weber zatwierdzi\u0142 program inwestycji dla budowy 34,6 km odcinka drogi ekspresowej S7 P\u0142o\u0144sk \u2013 Czosn\u00f3w \u2013 poinformowa\u0142o w poniedzia\u0142ek Ministerstwo Infrastruktury. Umo\u017cliwia to og\u0142oszenia przetargu na budow\u0119 tego odcinka."], "text": ["Jak poda\u0142o MI, program inwestycji dla S7 P\u0142o\u0144sk \u2013 Czosn\u00f3w oznacza mo\u017cliwo\u015b\u0107 og\u0142oszenia w \u201enajbli\u017cszym czasie\u201d przetargu na rozbudow\u0119 drogi krajowej nr 7 do standard\u00f3w drogi ekspresowej. Realizacja inwestycji planowana jest w formule projektuj i buduj, zawarcie umowy z wykonawc\u0105 jest planowane na pocz\u0105tku 2020 r., a zako\u0144czenie budowy \u2013 na lipiec 2023 r.", "Inwestycja jest planowana w podziale na 3 odcinki: Siedlin \u2013 Za\u0142uski, Za\u0142uski \u2013 Modlin i Modlin \u2013 Czosn\u00f3w. Zakres prac budowlanych obejmuje rozbudow\u0119 drogi krajowej nr 7 do standard\u00f3w drogi ekspresowej \u2013 dwujezdniowa po 3 pasy o no\u015bno\u015bci 115 kN/o\u015b, budow\u0119 w\u0119z\u0142\u00f3w drogowych: Poczernin, Przyborowice i Ostrzykowizna, rozbudow\u0119 w\u0119z\u0142\u00f3w drogowych: Za\u0142uski, Modlin i B\u0142onie, rozbudow\u0119 mostu na Wi\u015ble w Zakroczymiu, budow\u0119 dr\u00f3g dla obs\u0142ugi przyleg\u0142ego terenu, z wyposa\u017ceniem w urz\u0105dzenia bezpiecze\u0144stwa ruchu, ochrony \u015brodowiska, obiekt\u00f3w in\u017cynierskich, oraz budow\u0119 i przebudow\u0119 urz\u0105dze\u0144 infrastruktury zewn\u0119trznej koliduj\u0105cej z drog\u0105.", "Jak podkre\u015bli\u0142o MI, na planowanym odcinku przewidziano budow\u0119 30 obiekt\u00f3w in\u017cynierskich o \u0142\u0105cznej d\u0142ugo\u015bci 2923 m. Zaprojektowano mur oporowy o powierzchni 1200 m kw., powstan\u0105 dwa przej\u015bcia dla zwierz\u0105t du\u017cych \u2013 jedno do\u0142em i jedno g\u00f3r\u0105 o \u0142\u0105cznej d\u0142ugo\u015bci 106 m, oraz 18 przej\u015b\u0107 dolnych dla ma\u0142ych zwierz\u0105t.", "\u201eDroga ekspresowa S7 jest jednym z najwa\u017cniejszych korytarzy transportowych w Polsce. \u0141\u0105czy Tr\u00f3jmiasto i zesp\u00f3\u0142 port\u00f3w z Warszaw\u0105 i po\u0142udniem Polski. Sukcesywnie oddajemy do ruchu oraz kierujemy do realizacji kolejne odcinki tej trasy, tak aby podr\u00f3\u017cowanie drog\u0105 ekspresow\u0105 S7 sta\u0142o si\u0119 jeszcze bardziej komfortowe, przewidywalne i bezpieczne\u201d \u2013 powiedzia\u0142 cytowany w komunikacie MI wiceminister Weber", "wkr/ je/"]}
{"url": "https://www.bankier.pl/moto/lidl-i-kaufland-wspolpracuja-z-volkswagenem-3974/", "title": ["Lidl i Kaufland wsp\u00f3\u0142pracuj\u0105 z Volkswagenem"], "lead": [], "text": [", Grupa Schwarz, w\u0142a\u015bciciel dyskont\u00f3w, podpisa\u0142a z Volkswagenem umow\u0119, na mocy kt\u00f3rej przed sklepami Lidla stanie 60 stacji \u0142adowania, a przed marketami Kauflanda 10, docelowa ma by\u0107 ich dwa razy wi\u0119cej \u2013 140. P\u00f3ki co takie rozwi\u0105zanie zastosowane b\u0119dzie jedynie w Berlinie.", "Volkswagen w ramach kontraktu b\u0119dzie mia\u0142 wy\u0142\u0105czne prawo do korzystania ze stacji w godzinach nocnych, by \u0142adowa\u0107 swoj\u0105 flot\u0119 samochod\u00f3w na godziny WeShare.", "Nie trudno domy\u015ble\u0107 si\u0119, \u017ce na takim rozwi\u0105zaniu zyskaj\u0105 tak\u017ce sklepy. Po co bezczynnie czeka\u0107, a\u017c samoch\u00f3d si\u0119 na\u0142aduje, skoro mo\u017cemy w tym czasie zrobi\u0107 zakupy.", "\u2013 Supermarkety to stacje paliw przysz\u0142o\u015bci. \u0141adowanie akumulator\u00f3w w czasie robienia zakup\u00f3w to idealne rozwi\u0105zanie. \u015arednio, pe\u0142ne \u0142adowanie pojazdu e-Golf na szybkiej \u0142adowarce trwa 45 minut. Wraz z Lidlem i Kauflandem zwi\u0119kszamy dost\u0119pno\u015b\u0107 stacji \u0142adowania dla u\u017cytkownik\u00f3w samochod\u00f3w elektrycznych, przede wszystkim z naszej floty WeShare \u2013 m\u00f3wi Christian Senger, cz\u0142onek zarz\u0105du VW Passenger Cars Brand, cytowany przez just.auto.com.", "Dzi\u0119ki tej wsp\u00f3\u0142pracy co drugi berli\u0144ski sklep Lidla b\u0119dzie posiada\u0142 \u0142adowarki do \u201eelektryk\u00f3w\u201d. Kaufland natomiast uruchomi\u0142 ju\u017c 100 takich punkt\u00f3w, a do ko\u0144ca przysz\u0142ego roku planuje podwoi\u0107 t\u0119 liczb\u0119."]}
{"url": "https://www.bankier.pl/moto/platnosci-ambergo-na-autostradzie-a1-z-torunia-do-gdanska-3986/", "title": ["P\u0142atno\u015bci AmberGO na autostradzie A1 z Torunia do Gda\u0144ska"], "lead": ["Minister infrastruktury Andrzej Adamczyk zainaugurowa\u0142 we wtorek w Lubiczu k. Torunia funkcjonowanie automatycznego systemu p\u0142atno\u015bci AmberGo za przejazd p\u00f3\u0142nocnym odcinkiem autostrady A1 z Torunia do Gda\u0144ska. Do tego celu wykorzystywana jest specjalna aplikacja, ale nadal mo\u017cna p\u0142aci\u0107 w tradycyjny spos\u00f3b."], "text": ["Minister infrastruktury Andrzej Adamczyk zainaugurowa\u0142 we wtorek w Lubiczu k. Torunia funkcjonowanie automatycznego systemu p\u0142atno\u015bci AmberGo za przejazd p\u00f3\u0142nocnym odcinkiem autostrady A1 z Torunia do Gda\u0144ska. Do tego celu wykorzystywana jest specjalna aplikacja, ale nadal mo\u017cna p\u0142aci\u0107 w tradycyjny spos\u00f3b.", "\u201eNasza dobra wsp\u00f3\u0142praca, trwaj\u0105ca od roku w sprawie wprowadzenia innowacyjnego systemu poboru op\u0142at, zmniejszy albo wyeliminuje zatory na punktach poboru autostrady A1. Ta dobra wsp\u00f3\u0142praca z firm\u0105 GTC, z jej zarz\u0105dem przynios\u0142a efekty. W ubieg\u0142ym roku z inicjatywy Ministerstwa Infrastruktur podj\u0119li\u015bmy wsp\u00f3\u0142prac\u0119 z firm\u0105 GTC, podpisali\u015bmy z firm\u0105 GTC aneks do umowy koncesyjnej, kt\u00f3rego celem by\u0142 pilota\u017c poboru op\u0142at systemu videtollingu\u201d \u2013 powiedzia\u0142 Adamczyk.", "Minister infrastruktury podkre\u015bli\u0142, \u017ce kierowca doje\u017cd\u017caj\u0105cy do punktu poboru op\u0142at b\u0119dzie m\u00f3g\u0142 skorzysta\u0107 z aplikacji, kt\u00f3r\u0105 mo\u017cna pobra\u0107 z ze strony internetowej koncesjonariusza autostrady \u2013 firmy GTC.", "\u201eAplikacja spi\u0119ta z kart\u0105 p\u0142atnicz\u0105 pozwoli ui\u015bci\u0107 op\u0142at\u0119. Efektem tego b\u0119dzie, \u017ce trzykrotnie wi\u0119cej samochod\u00f3w przejedzie przez punkt poboru p\u0142at. Dot\u0105d by\u0142o to 200 samochod\u00f3w na godzin\u0119, a za przyczyn\u0105 videotollingu \u2013 600 samochod\u00f3w na godzin\u0119. Chcemy aby ruch na autostradzie, zw\u0142aszcza wzmo\u017cony ruch weekendowy, nie powodowa\u0142 zator\u00f3w, nie powodowa\u0142 utrudnie\u0144, nie burzy\u0142 przyjemnie rozpocz\u0119tej podr\u00f3\u017cy na urlop nad morze albo nie burzy\u0142 mi\u0142ych wra\u017ce\u0144 z urlopu z powodu czekania w wielogodzinnych kolejkach\u201d \u2013 m\u00f3wi\u0142 Adamczyk.", "Minister zaznaczy\u0142, \u017ce ma nadziej\u0119, \u017ce ten system zostanie w przysz\u0142ym roku wprowadzony na punktach poboru op\u0142at odcink\u00f3w autostrad zarz\u0105dzanych przez pa\u0144stwo, na punktach poboru op\u0142at na A4 i A2. \u201eZa kilka \u2013 kilkana\u015bcie dni, mam nadziej\u0119, b\u0119dziemy mogli poinformowa\u0107 o videototllingu na innych z koncesjonowanych odcink\u00f3w autostrad. Ju\u017c za par\u0119 dni \u2013 mam nadziej\u0119 \u2013 do zobaczenia na po\u0142udniu naszego kraju, my\u015bl\u0119, \u017ce wystarczaj\u0105c du\u017co podzia\u0142em je\u015bli chodzi o lokalizacj\u0119\u201d \u2013 doda\u0142.", "\u201ePragn\u0119 r\u00f3wnie\u017c poinformowa\u0107, \u017ce w zwi\u0105zku z przewidywan\u0105 mo\u017cliwo\u015bci\u0105 wyst\u0105pienia zator\u00f3w na punktach poboru op\u0142at, mimo systemu videotollingu, od pi\u0105tku do niedzieli utrzymujemy zasad\u0119 podnoszenia zap\u00f3r na punktach poboru op\u0142at, je\u017celi czas oczekiwania na p\u0142atno\u015b\u0107 wynosi d\u0142u\u017cej ani\u017celi 25 minut. Od pi\u0105tku od godziny 16 do niedzieli do godziny 22 b\u0119dzie obowi\u0105zywania ta zasada. To co kiedy\u015b postulowa\u0142 pan premier Mateusz Morawiecki, m\u00f3wi\u0105c o tym, \u017ce musimy wprowadzi\u0107 na polskich autostradach system, kt\u00f3ry umo\u017cliwi kierowcom bezproblemowe pokonanie punkt\u00f3w poboru op\u0142at, to wprowadzamy w \u017cycie\u201d \u2013 wskaza\u0142 minister.", "Adamczyk zaprzeczy\u0142, jakoby na r\u00f3\u017cnych odcinkach dr\u00f3g mia\u0142 obowi\u0105zywa\u0107 inny system poboru op\u0142at. \u201ePragniemy, aby na ka\u017cdym z odcink\u00f3w autostrad \u2013 mam nadziej\u0119 na wsp\u00f3\u0142prac\u0119 z koncesjonariuszami na A2 \u2013 b\u0119dzie docelowo system videoltollingu. Na pewno b\u0119dzie on na odcinkach zarz\u0105dzanych przez pa\u0144stwo. System videotollingu to\u017csamy, aplikacja s\u0142u\u017c\u0105ca p\u0142atno\u015bciom, do niej podpi\u0119ta karta i swobodny przejazd przez punkty poboru op\u0142at bez obci\u0105\u017cenia\u201d \u2013 m\u00f3wi\u0142.", "Wiceprezes GTC Wojciech M\u0105kinia przypomnia\u0142, \u017ce przed rokiem obiecano aplikacji AberGo w pe\u0142nej funkcjonalno\u015bci do ko\u0144ca czerwca 2019 r.", "\u201eMi\u0142o mi poinformowa\u0107, \u017ce od dzisiaj system jest w pe\u0142nej funkcjonalno\u015bci jest dost\u0119pny na naszej autostradzie. Samochody wszystkich kategorii, zar\u00f3wno osobowe, jak i ci\u0119\u017carowe na wszystkich bramkach, na wszystkich placach poboru op\u0142at , mog\u0105 korzysta\u0107 z system AmaberGo. Przejazd przez bramkami przy wykorzystaniu tego systemu jest trzy razy szybszy ani\u017celi przejazd przez bramki tradycyjnej metody p\u0142atno\u015bci. Dodatkowo przejazd przy wykorzystaniu systemu AmberGo jest bardziej komfortowy. Nie ma potrzeby zatrzymywania si\u0119 w celu pobrania biletu i uiszczenia op\u0142aty\u201d \u2013 zaznaczy\u0142", "Nad bramkami zosta\u0142y umieszczone oznaczenia informuj\u0105ce, na kt\u00f3rych z nich mo\u017cna p\u0142aci\u0107 przy wykorzystaniu aplikacji AmberGO. Na ka\u017cdym punkcie poboru op\u0142at jest jedna bramka wy\u0142\u0105cznie przeznaczona dla systemu AmeberGo.", "P\u00f3\u0142nocny odcinek autostrady A1 (AmberOne) od Torunia (Czerniewice) do Gda\u0144ska (Rusocin) liczy 152 km.", "autor: Jerzy Rausz"]}
{"url": "https://www.bankier.pl/moto/powrot-forda-pumy-tak-bedzie-wygladal-3995/", "title": ["Powr\u00f3t forda pumy. Tak b\u0119dzie wygl\u0105da\u0142"], "lead": ["Ford puma trafi do sprzeda\u017cy pod koniec roku. Auto b\u0119dzie produkowane po 17-letniej przerwie. Poznali\u015bmy szczeg\u00f3\u0142y wyposa\u017cenia modelu."], "text": ["Ford puma trafi do sprzeda\u017cy pod koniec roku. Auto b\u0119dzie produkowane po 17-letniej przerwie. Poznali\u015bmy szczeg\u00f3\u0142y wyposa\u017cenia modelu.", "Nowy ford puma, w przeciwie\u0144stwie do pierwszej wersji \u201ema\u0142y coupe\u201d produkowanej na prze\u0142omie wieku, b\u0119dzie crossoverem. Auto zosta\u0142o zbudowane na bazie modelu fiesta. Jest jednak wi\u0119ksze. Dost\u0119pne b\u0119d\u0105 dwie wersje: ST-Line i Titanium, r\u00f3\u017cni\u0105ce si\u0119 standardem wyko\u0144czenia.", "Samoch\u00f3d zostanie wyposa\u017cony w trzycylindrowy silnik benzynowy EcoBoost o pojemno\u015bci 1 litra z systemem 48 V\u00a0 i 7-biegow\u0105, automatyczn\u0105 skrzyni\u0105 bieg\u00f3w. Po\u0142\u0105czony z silnikiem za pomoc\u0105 paska rozrusznik b\u0119dzie zintegrowany z alternatorem. Do wyboru b\u0119d\u0105 jednostki o mocy 125 i 155 KM.", "Puma skrywaj\u0105ca pod mask\u0105 125-konny silnik b\u0119dzie zu\u017cywa\u0142a 5,4 l benzyny na 100 km i emitowa\u0142a 124 g dwutlenku w\u0119gla na kilometr. Wersja wyposa\u017cona w mocniejsz\u0105, 155-konn\u0105 jednostk\u0119, ma spala\u0107 5,6 l paliwa na 100 km i emitowa\u0107 127 g CO2 na kilometr.", "W 2020 r. na rynku ma pojawi\u0107 si\u0119 tak\u017ce puma ze 120-konnym silnikiem 1.5 EcoBlue.", "Nowy ford puma zostanie wyposa\u017cony w 12 czujnik\u00f3w ultrad\u017awi\u0119kowych, trzy radary i dwie kamery, w tym jedn\u0105 szerokok\u0105tn\u0105, kt\u00f3ra pozwoli rejestrowa\u0107 widok o k\u0105cie 180 stopni.", "Kierowcy b\u0119d\u0105 mogli korzysta\u0107 z kilku rozwi\u0105za\u0144 wspomagaj\u0105cych jazd\u0119, m.in. z rozpoznawania znak\u00f3w z ograniczeniami pr\u0119dko\u015bci, utrzymywania pasa jazdy, zmniejszania nat\u0119\u017cenia reflektor\u00f3w podczas mijania aut jad\u0105cych z przeciwka czy Evasive Steering Asistant, kt\u00f3ry s\u0142u\u017cy do wykrywania wolniej poruszaj\u0105cych si\u0119 pojazd\u00f3w.", "Do dyspozycji kierowc\u00f3w b\u0119dzie tak\u017ce funkcja informowania o zagro\u017ceniach, udost\u0119pniana dzi\u0119ki wbudowanemu modemowi FordPass Connect. Jazd\u0119 uprzyjemni\u0105 z kolei fotele z funkcj\u0105 masa\u017cu.", "Auto, po z\u0142o\u017ceniu tylnych siedze\u0144, b\u0119dzie posiada\u0142o 456-litrowy baga\u017cnik o d\u0142ugo\u015bci 112 cm, szeroko\u015bci 97 cm i wysoko\u015bci 43 cm. A\u017c 80 l przestrzeni zapewni schowek umiejscowiony pod pod\u0142og\u0105.", "Baga\u017cnik otwiera\u0107 si\u0119 ma bezdotykowo za pomoc\u0105 zamontowanych pod tylnym zderzakiem czujnik\u00f3w."]}
{"url": "https://www.bankier.pl/moto/nowe-auta-coraz-mocniej-truja-raport-4030/", "title": ["Nowe auta coraz mocniej truj\u0105 [RAPORT]"], "lead": ["Nowo rejestrowane samochody w Unii Europejskiej emituj\u0105 coraz wi\u0119cej dwutlenku w\u0119gla \u2013 wynika z danych Europejskiej Agencji \u015arodowiska (EEA). Producenci aut musz\u0105 przyspieszy\u0107 wdra\u017canie pojazd\u00f3w o ni\u017cszej emisji. Zaplanowane na 2021 r. limity emisji s\u0105 przekraczane \u015brednio o 25 proc."], "text": ["Nowo rejestrowane samochody w Unii Europejskiej emituj\u0105 coraz wi\u0119cej dwutlenku w\u0119gla \u2013 wynika z danych Europejskiej Agencji \u015arodowiska (EEA). Producenci aut musz\u0105 przyspieszy\u0107 wdra\u017canie pojazd\u00f3w o ni\u017cszej emisji. Zaplanowane na 2021 r. limity emisji s\u0105 przekraczane \u015brednio o 25 proc.", "120,4 g dwutlenku w\u0119gla na kilometr emitowa\u0142y w 2018 r. nowo zarejestrowane samochody osobowe w Unii Europejskiej. To o 1,6 proc. (2 gramy) wi\u0119cej ni\u017c w 2017 r. Emisja dwutlenku w\u0119gla przez nowo zarejestrowane auta osobowe ro\u015bnie ju\u017c drugi rok z rz\u0119du. Dla por\u00f3wnania w latach 2010 \u2013 2016 emisja spad\u0142a o blisko 22 g CO2 na kilometr.", "Samochody z silnikami wysokopr\u0119\u017cnymi emitowa\u0142y do atmosfery \u015brednio 121,5 g CO2/km, a auta z nap\u0119dem benzynowym \u2013 123,4 g CO2/km. R\u00f3\u017cnica, wed\u0142ug danych EEA, by\u0142a najni\u017csza od pi\u0119ciu lat.", "Po raz pierwszy od 2011 r., gdy w \u017cycie wesz\u0142y regulacje ograniczaj\u0105ce emisj\u0119 CO2, wzros\u0142a emisja dwutlenku w\u0119gla przez auta dostawcze. Te w 2018 r. emitowa\u0142y \u015brednio 158,1 dwutlenku w\u0119gla na kilometr \u2013 o 2 g wi\u0119cej ni\u017c w 2017 r.", "W opinii przedstawicieli Europejskiej Agencji \u015arodowiska (EEA), g\u0142\u00f3wnym czynnikiem przyczyniaj\u0105cym si\u0119 do wzrostu emisji CO2 przez nowe samochody jest wzrost udzia\u0142u aut benzynowych w rynku. Te w 2018 r. stanowi\u0142y 60 proc. wszystkich rejestrowanych aut.", "Na wzrost emisji dwutlenku w\u0119gla wp\u0142yn\u0105\u0142 tak\u017ce rozw\u00f3j segmentu SUV-\u00f3w, kt\u00f3re w ubieg\u0142ym roku stanowi\u0142y ok. 30 proc. nowych aut rejestrowanych w UE. Wi\u0119kszo\u015b\u0107 z nich posiada\u0142a nap\u0119dy benzynowe o \u015bredniej emisji 133 g CO2/km.", "W przypadku pojazd\u00f3w dostawczych, kt\u00f3rych w 2018 r. zarejestrowano w UE blisko 1,7 mln, na wzrost emisji dwutlenku w\u0119gla, zdaniem EEA, wp\u0142yw, opr\u00f3cz rosn\u0105cego odsetka aut benzynowych, mia\u0142 m.in. wzrost ich masy i wielko\u015bci, a tak\u017ce pojemno\u015bci montowanych silnik\u00f3w.", "Od 2021 r. \u2013 zgodnie z wymogami unijnymi \u2013 auta osobowe b\u0119d\u0105 mog\u0142y emitowa\u0107 \u015brednio 95 g CO2/km. Wynika z tego, \u017ce \u015brednia emisja w 2018 r. przekracza\u0142a przysz\u0142e limity o ok. 25 proc.", "Nowy limit emisji CO2 przez auta dostawcze na poziomie 147 g/km zostan\u0105 wprowadzone w przysz\u0142ym roku."]}
{"url": "https://www.bankier.pl/moto/wladze-chin-wymierzyly-joint-venture-forda-kare-235-mln-dolarow-3525/", "title": ["W\u0142adze Chin wymierzy\u0142y joint venture Forda kar\u0119 23,5 mln dolar\u00f3w"], "lead": ["Chi\u0144ski regulator rynku poinformowa\u0142 w \u015brod\u0119, \u017ce wymierzy\u0142 sp\u00f3\u0142ce joint venture Ford Motor i Changan Automobile kar\u0119 162,8 mln juan\u00f3w (ok. 23,5 mln dolar\u00f3w) za \u0142amanie prawa antymonopolowego. Decyzja zbiega si\u0119 w czasie z eskalacj\u0105 napi\u0119\u0107 na linii Chiny-USA."], "text": ["Wed\u0142ug komunikatu opublikowanego na stronie internetowej chi\u0144skiego urz\u0119du ds. regulacji rynku (SAMR) sp\u00f3\u0142ka Changan Ford od 2013 roku ustala\u0142a minimaln\u0105 cen\u0119 sprzeda\u017cy w mie\u015bcie Chongqing na zachodzie Chin, \u0142ami\u0105c w ten spos\u00f3b przepisy.", "Podczas post\u0119powania sp\u00f3\u0142ka nie przedstawi\u0142a dowod\u00f3w na to, \u017ce przestrzega krajowego prawa antymonopolowego \u2013 napisano w komunikacie.", "\u201eDzia\u0142ania Changan Ford pozbawi\u0142y diler\u00f3w mo\u017cliwo\u015bci autonomicznego ustalania cen i (\u2026) zaszkodzi\u0142y uczciwej konkurencji na rynku oraz prawowitym interesom konsument\u00f3w\u201d \u2013 wskaza\u0142 urz\u0105d, dodaj\u0105c, \u017ce kara odpowiada 4 proc. warto\u015bci sprzeda\u017cy osi\u0105gni\u0119tej przez sp\u00f3\u0142k\u0119 w Chongqingu w 2018 roku.", "Changan Ford to sp\u00f3\u0142ka joint venture, w kt\u00f3rej po 50 proc. udzia\u0142\u00f3w posiadaj\u0105 ameryka\u0144ski koncern Ford Motor i pa\u0144stwowa chi\u0144ska grupa Changan Automobile. Sp\u00f3\u0142ka produkuje samochody pasa\u017cerskie Forda na wewn\u0119trzny rynek Chin.", "Po og\u0142oszeniu decyzji urz\u0119du ceny akcji Changan Automobile spad\u0142y w \u015brod\u0119 rano o ponad 5 proc., ale po po\u0142udniu odrobi\u0142y cz\u0119\u015b\u0107 strat, ko\u0144cz\u0105c dzie\u0144 spadkiem o 3,7 proc. Sp\u00f3\u0142ka Changan Ford poinformowa\u0142a, \u017ce uszanowa\u0142a decyzj\u0119 w\u0142adz i podj\u0119\u0142a kroki naprawcze w zespole sprzeda\u017cy w Chongqingu.", "Chiny i USA od prawie roku tocz\u0105 wojn\u0119 handlow\u0105, w ramach kt\u00f3rej ocli\u0142y wzajemny eksport wart miliardy dolar\u00f3w rocznie. Zakres konfliktu poszerzy\u0142 si\u0119 niedawno, gdy Waszyngton na\u0142o\u017cy\u0142 sankcje na chi\u0144ski koncern telekomunikacyjny Huawei, w praktyce odcinaj\u0105c go od ameryka\u0144skiej technologii.", "W 2018 roku po raz pierwszy od lat 90. ubieg\u0142ego wieku sprzeda\u017c samochod\u00f3w w Chinach spad\u0142a. W\u015br\u00f3d przyczyn spadku wymienia si\u0119 spowolnienie chi\u0144skiej gospodarki, napi\u0119cia handlowe z USA, kampani\u0119 chi\u0144skich w\u0142adz przeciwko nielegalnym kredytom i d\u0105\u017cenie do zast\u0105pienia pojazd\u00f3w spalinowych elektrycznymi.", "Z Kantonu Andrzej Borowiak"]}
{"url": "https://www.bankier.pl/moto/renault-odroczyl-decyzje-o-fuzji-z-grupa-fiat-chrysler-automobiles-3548/", "title": ["Renault odroczy\u0142 decyzj\u0119 o fuzji z grup\u0105 Fiat Chrysler Automobiles"], "lead": ["Zarz\u0105d koncernu Renault odroczy\u0142 w \u015brod\u0119 decyzj\u0119 ws. fuzji z w\u0142osko-ameryka\u0144sk\u0105 grup\u0105 motoryzacyjn\u0105 Fiat Chrysler (FCA) na wniosek obecnych w Radzie Dyrektor\u00f3w przedstawicieli w\u0142adz Francji. \u0179r\u00f3d\u0142a bliskie FCA poda\u0142y z kolei, \u017ce Fiat Chrysler wycofa\u0142 ofert\u0119."], "text": ["Oznacza\u0142oby to, \u017ce oferta z\u0142o\u017cona 27 maja przez grup\u0119 FCE koncernowi Renault, kt\u00f3ra mog\u0142aby zaowocowa\u0107 partnerstwem na r\u00f3wnoprawnych zasadach (50/50), nie jest ju\u017c aktualna.", "Fuzja taka \u2013 pisze w komentarzu Reuters \u2013 skutkowa\u0142aby nowoczesnymi rozwi\u0105zaniami technologicznymi i zmianami w sferze regulacji prawnych. Mog\u0142aby te\u017c zagrozi\u0107 pozycji takich koncern\u00f3w, jak General Motors czy Grupa PSA (Peugeot Soci\u00e9t\u00e9 Anonyme). Ten francuski koncern motoryzacyjny r\u00f3wnie\u017c prowadzi\u0142 rozmowy z FCA o fuzji, ale i w tym wypadku utkn\u0119\u0142y one w martwym punkcie.", "Zgodnie z komunikatem opublikowanym po zako\u0144czeniu posiedzenia zarz\u0105du Renault g\u0142osowanie ws. rozpocz\u0119cia negocjacji nt. fuzji z grup\u0105 Fiat Chrysler (FCA) odb\u0119dzie si\u0119 w terminie p\u00f3\u017aniejszym.", "\u201eZarz\u0105d nie by\u0142 w stanie podj\u0105\u0107 decyzji o po\u0142\u0105czeniu w zwi\u0105zku z \u017c\u0105daniem przedstawicieli w\u0142\u0105dz Francji w Radzie Dyrektor\u00f3w, by prze\u0142o\u017cy\u0107 g\u0142osowanie\u201d \u2013 zaznaczono w komunikacie. Pa\u0144stwo francuskie ma 15 proc. udzia\u0142\u00f3w w koncernie Renault. Za od\u0142o\u017ceniem decyzji o rozpocz\u0119ciu rozm\u00f3w ws. fuzji g\u0142osowa\u0142a wi\u0119kszo\u015b\u0107 cz\u0142onk\u00f3w zarz\u0105du. Od g\u0142osu wstrzymali si\u0119 jedynie dwaj przedstawiciele koncernu Nissan, kt\u00f3ry jest po\u0142\u0105czony z Renault aliansem strategicznym i reprezentant lewicowej centrali zwi\u0105zkowej CGT \u2013 Powszechnej Konfederacji Pracy \u2013 poda\u0142a Agence France Presse.", "Bezpo\u015brednio przed \u015brodowym posiedzeniem Rady Dyrektor\u00f3w francuski minister finans\u00f3w Bruno Le Maire o\u015bwiadczy\u0142, \u017ce firmy motoryzacyjne Renault i Fiat Chrysler Automobiles (FCA) nie powinny si\u0119 spieszy\u0107 z fuzj\u0105, poniewa\u017c konieczne b\u0119dzie przedyskutowanie jej warunk\u00f3w; nieodzowne b\u0119d\u0105 te\u017c konsultacje z japo\u0144skimi koncernami Nissan i Mitsubishi, kt\u00f3re tworz\u0105 z Renault sojusz motoryzacyjny.", "Obecnie Renault ma pozycj\u0119 dominuj\u0105c\u0105 wobec Nissana, kontroluj\u0105c 43,4 proc. jego akcji (z prawem g\u0142osu). Z kolei do Nissana nale\u017cy 34 proc. Mitsubishi i 15 proc. udzia\u0142\u00f3w Renault (bez prawa g\u0142osu).", "Le Maire zaznaczy\u0142, \u017ce rz\u0105d Francji generalnie opowiada si\u0119 za fuzj\u0105 z FCA, kt\u00f3ry jest \u00f3smym pod wzgl\u0119dem wielko\u015bci koncernem motoryzacyjnym na \u015bwiecie, ale chce, by odby\u0142a si\u0119 ona z poszanowaniem pewnych warunk\u00f3w.", "W wypowiedzi dla telewizji BFM Le Maire podkre\u015bli\u0142, \u017ce rz\u0105d w Pary\u017cu chce miejsca w zarz\u0105dzie po\u0142\u0105czonej firmy. Uwa\u017ca te\u017c, \u017ce jej centrala powinna si\u0119 znajdowa\u0107 we Francji. \u201eDajmy sobie czas, \u017ceby zrobi\u0107 to dobrze. Chcemy tej fuzji, ale nie na ka\u017cdych warunkach\u201d \u2013 o\u015bwiadczy\u0142.", "Fiat Chrysler Automobiles, w kt\u00f3rym g\u0142\u00f3wnym udzia\u0142owcem jest rodzina Agnelli posiadaj\u0105ca 29 proc. akcji, z\u0142o\u017cy\u0142 27 maja propozycj\u0119 fuzji z Renault. Potencjalna warto\u015b\u0107 po\u0142\u0105czonych koncern\u00f3w mia\u0142a osi\u0105gn\u0105\u0107 ok. 37 mld dolar\u00f3w, a roczna produkcja ok. 9 mln samochod\u00f3w osobowych i lekkich pojazd\u00f3w dostawczych. Tym samym, pod wzgl\u0119dem produkcji, nowy podmiot uplasowa\u0142by si\u0119 na trzecim miejscu, za Volkswagenem i Toyot\u0105. Dodatkowo wed\u0142ug FCA po\u0142\u0105czenie przynios\u0142oby roczne oszcz\u0119dno\u015bci rz\u0119du 5,6 mld dolar\u00f3w.", "W ko\u0144cu maja Le Maire zapowiada\u0142, \u017ce rz\u0105d francuski b\u0119dzie zabiega\u0142 o uzyskanie \u201eczterech gwarancji\u201d w sprawie ewentualnego porozumienia o fuzji, w tym ochrony miejsc pracy we Francji oraz odpowiedniej reprezentacji Francji w zarz\u0105dzie nowego podmiotu.", "mars/ arch/"]}
{"url": "https://www.bankier.pl/moto/lodz-w-swiatowej-czolowce-zakorkowanych-miast-3554/", "title": ["\u0141\u00f3d\u017a w \u015bwiatowej czo\u0142\u00f3wce zakorkowanych miast"], "lead": ["\u0141\u00f3d\u017a ponownie okaza\u0142a si\u0119 najbardziej zakorkowanym polskim miastem. Blisko po\u0142ow\u0119 czasu jazdy przez miasto kierowcy sp\u0119dzaj\u0105 tam w korkach. W \u017cadnym z polskich miast kierowcom nie zacz\u0119\u0142o si\u0119 je\u017adzi\u0107 p\u0142ynniej."], "text": ["\u0141\u00f3d\u017a ponownie okaza\u0142a si\u0119 najbardziej zakorkowanym polskim miastem. Blisko po\u0142ow\u0119 czasu jazdy przez miasto kierowcy sp\u0119dzaj\u0105 tam w korkach. W \u017cadnym z polskich miast kierowcom nie zacz\u0119\u0142o si\u0119 je\u017adzi\u0107 p\u0142ynniej.", "Najbardziej zakorkowanym miastem wed\u0142ug raportu firmy TomTom Traffic Index jest indyjski Bombaj. Kolejne miejsca nale\u017c\u0105 do stolicy Kolumbii \u2013 Bogoty i Peru \u2013 Limy, w kt\u00f3rej wsp\u00f3\u0142czynnik zator\u00f3w wzr\u00f3s\u0142 w 2018 r. a\u017c o 9 proc. Bombaj, cho\u0107 w dalszym ci\u0105gu pozostaje najgorszym miastem dla kierowc\u00f3w, zanotowa\u0142 spadek wsp\u00f3\u0142czynnika zator\u00f3w o 1 proc.", "W\u015br\u00f3d europejskich metropolii najwi\u0119cej czasu w korkach sp\u0119dza si\u0119 w Moskwie \u2013 56 proc., Stambule (Turcja) \u2013 53 proc. i Bukareszcie (Rumunia) \u2013 48 proc. We wszystkich z nich wsp\u00f3\u0142czynnik obni\u017cy\u0142 si\u0119. Najmocniej w Stambule \u2013 o 6 proc.", "W\u015br\u00f3d 403 miast z 56 kraj\u00f3w, kt\u00f3re przeanalizowa\u0142 TomTom, znalaz\u0142o si\u0119 12 polskich miast, w tym analizowane razem Gda\u0144sk, Gdynia i Sopot oraz konurbacja g\u00f3rno\u015bl\u0105ska.", "Najbardziej zakorkowanym polskim miastem po raz kolejny okaza\u0142a si\u0119 \u0141\u00f3d\u017a (15 miejsce na \u015bwiecie), dla kt\u00f3rej wsp\u00f3\u0142czynnik zator\u00f3w wyni\u00f3s\u0142 44 proc. \u2013 o 2 proc. wi\u0119cej ni\u017c w poprzednim badaniu. Jedynie w Krakowie kt\u00f3ry zaj\u0105\u0142 drugie miejsce i zarazem 26 na \u015bwiecie oraz w Bia\u0142ymstoku (odpowiednio 10 i 181 miejsce) p\u0142ynno\u015b\u0107 jazdy nie pogorszy\u0142a si\u0119. Wsp\u00f3\u0142czynnik zator\u00f3w w 2018 r. w por\u00f3wnaniu z 2016 r. najmocniej wzr\u00f3s\u0142 z kolei w przypadku Bydgoszczy oraz Bielska-Bia\u0142ej \u2013 o 3 proc.", "Najbardziej zakorkowane miasta w Polsce", "\u0179r\u00f3d\u0142o: PZPM na podstawie CEP (MSW/MC)", "Po \u0141odzi najgorzej je\u017adzi\u0142o si\u0119 w poniedzia\u0142ki pomi\u0119dzy godz. 7 a 8, gdy podr\u00f3\u017c przez miasto trwa o 64 proc. d\u0142u\u017cej, ni\u017c gdyby kork\u00f3w nie by\u0142o. Jeszcze wi\u0119cej czasu kierowcy marnuj\u0105 w \u015brodowe i pi\u0105tkowe popo\u0142udnia pomi\u0119dzy godz. 16 a 17, gdy pokonanie trasy zajmuje o 85 proc. wi\u0119cej czasu. To tak, jakby zamiast 30 min w drodze z pracy do domu, sp\u0119dzi\u0107 w aucie o 26 min wi\u0119cej.", "Co ciekawe, Warszawa w\u015br\u00f3d najbardziej zakorkowanych polskich miast ze wsp\u00f3\u0142czynnikiem zator\u00f3w wynosz\u0105cym 39 proc. uplasowa\u0142a si\u0119 dopiero na czwartym miejscu (34 miejsce na \u015bwiecie). W stolicy przyk\u0142adowa poranna podr\u00f3\u017c do pracy, kt\u00f3ra mog\u0142aby trwa\u0107 30 min zajmie 53 min a powr\u00f3t z niej 55 min.", "Czas sp\u0119dzany w korkach wed\u0142ug TomTom Traffic Index 2019", "\u0179r\u00f3d\u0142o: PZPM na podstawie CEP (MSW/MC)", "Dniem, w kt\u00f3rym w wi\u0119kszo\u015bci polskich miast je\u017adzi\u0142o si\u0119 najp\u0142ynniej, by\u0142a Wielkanoc, kt\u00f3ra w 2018 r. przypad\u0142a 1 kwietnia. Wyj\u0105tkiem by\u0142o Tr\u00f3jmiasto i Lublin, gdzie najmniejszy ruch panowa\u0142 w lany poniedzia\u0142ek 2 kwietnia.", "Najwi\u0119ksze zatory we wi\u0119kszo\u015bci przeanalizowanych polskich miast przypad\u0142y zim\u0105 \u2013 w grudniu lub styczniu, w mniejszej liczbie przypadk\u00f3w w lutym i marcu. Wyj\u0105tkiem okaza\u0142a si\u0119 Warszawa. W stolicy kierowcy najwi\u0119cej czasu w korkach zmarnowali 16 maja.", "Tradycyjnie najgorszymi porami do jazdy s\u0105 poniedzia\u0142kowe poranki (pomi\u0119dzy godz. 7 a 9) i pi\u0105tkowe popo\u0142udnia (od godz. 15 do 17), gdy opr\u00f3cz os\u00f3b wracaj\u0105cych samochodami z pracy, korki generuj\u0105 tak\u017ce wyje\u017cd\u017caj\u0105cy na weekend za miasto. W kilku przypadkach najwi\u0119ksze zatory tworz\u0105 si\u0119 tak\u017ce w \u015brodowe i czwartkowe popo\u0142udnia oraz wtorkowe poranki.", "Ranking opiera si\u0119 na wsp\u00f3\u0142czynniku zator\u00f3w, kt\u00f3ry liczony jest dodatkowym czasem trwania podr\u00f3\u017cy w por\u00f3wnaniu z przeci\u0119tnym czasem przejazdu danej trasy. Analizy TomTom bior\u0105 pod uwag\u0119 jedynie rzeczywiste pr\u0119dko\u015bci, a nie lokalne ograniczenia. Badania by\u0142y prowadzone 24 godziny na dob\u0119."]}
{"url": "https://www.bankier.pl/moto/toyota-kroluje-w-rankingu-rejestracji-aut-rekordy-w-maju-3531/", "title": ["Toyota kr\u00f3luje w rankingu rejestracji aut. Rekordy w maju"], "lead": ["Toyota corolla najpopularniejszym samochodem rejestrowanym w Polsce. W maju w pokonanym polu zostawi\u0142a m.in. kwietniowego lidera \u2013 skod\u0119 octavi\u0119. Tegoroczny maj by\u0142 te\u017c rekordowym w historii. Polacy zarejestrowali 47 094 osob\u00f3wek, a \u0142\u0105cznie z autami dostawczymi do 3,5 t \u2013 ponad 53 tys. pojazd\u00f3w."], "text": ["Toyota corolla najpopularniejszym samochodem rejestrowanym w Polsce. W maju w pokonanym polu zostawi\u0142a m.in. kwietniowego lidera \u2013 skod\u0119 octavi\u0119. Tegoroczny maj by\u0142 te\u017c rekordowym w historii. Polacy zarejestrowali 47 094 osob\u00f3wek, a \u0142\u0105cznie z autami dostawczymi do 3,5 t \u2013 ponad 53 tys. pojazd\u00f3w.", "Od pocz\u0105tku roku Polacy zarejestrowali ju\u017c 233 282 samochod\u00f3w osobowych \u2013 o 2,8 proc. wi\u0119cej ni\u017c w analogicznym okresie ubieg\u0142ego roku \u2013 wynika z raportu Polskiego Zwi\u0105zku Przemys\u0142u Motoryzacyjnego. Jak podkre\u015blaj\u0105 eksperci PZPM, takim wynikom w maju sprzyja\u0142a utrzymuj\u0105ca si\u0119 dobra koniunktura gospodarcza i zaplanowane na koniec sierpnia wygaszenie norm emisji spalin Euro 6b, 6c i 6d.", "W ubieg\u0142ym miesi\u0105cu Polacy zarejestrowali 47 094 samochod\u00f3w osobowych \u2013 o 11,2 proc. wi\u0119cej ni\u017c w maju ubieg\u0142ego roku (nominalnie o 4740 sztuk) i o 1,5 proc. wi\u0119cej ni\u017c w kwietniu (nominalnie o 715 szt.).", "Modelem, po kt\u00f3ry Polacy najch\u0119tniej si\u0119gali w maju, okaza\u0142a si\u0119 toyota corolla (1941 egzemplarzy). Wynik podbi\u0142y zw\u0142aszcza modele kupowane przez firmy. Sprzeda\u017c corolli w tym segmencie wzros\u0142a w por\u00f3wnaniu z kwietniem o 22,5 proc. Wzrost obserwowany od kilku miesi\u0119cy spowodowa\u0142o zw\u0142aszcza zast\u0105pienie coroll\u0105 modelu auris w wersji hatchback.", "Toyota corolla w maju zdetronizowa\u0142a skod\u0119 octavi\u0119 (1769 egzemplarzy). Podium uzupe\u0142ni\u0142a skoda fabia (1538 egzemplarzy), kt\u00f3ra sprzedawa\u0142a si\u0119 o 0,8 proc. s\u0142abiej ni\u017c w kwietniu.", "Najwi\u0119kszy wzrost i spadek sprzeda\u017cy w por\u00f3wnaniu z kwietniem odnotowa\u0142y dwa modele toyoty. W pierwszym przypadku wzrost o 72,2 proc. zaliczy\u0142 model rav4, z kolei toyota yaris sprzedawa\u0142a si\u0119 o 29,1 proc. gorzej ni\u017c w kwietniu.", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 maj 2019", "\u0179r\u00f3d\u0142o: PZPM na podstawie CEP (MSW/MC)", "Polscy klienci indywidualni w por\u00f3wnaniu z kwietniem zarejestrowali w maju nieco mniej samochod\u00f3w \u2013 13 269 (-2,4 proc.). Koncerny cieszy\u0107 mo\u017ce jednak blisko 20-procentowy wzrost w por\u00f3wnaniu z majem ubieg\u0142ego roku.", "Najcz\u0119\u015bciej wybieranym modelem w\u015br\u00f3d klient\u00f3w indywidualnych od pocz\u0105tku roku jest dacia duster (3 983 egzemplarze), kt\u00f3ra zdetronizowa\u0142a skod\u0119 yaris (3423 egzemplarze). Na kolejnych miejscach s\u0105 skoda fabia (2785 egzemplarzy), fiat tip (2196 egzemplarzy) i toyota auris (1997 egzemplarzy).", "W maju polscy klienci indywidualni zarejestrowali 829 egzemplarzy dacii duster. Podium w tym zestawieniu uzupe\u0142ni\u0142y pojazdy produkowane przez toyot\u0119: corolla (544 egzemplarze) i auris (448 egzemplarzy).", "Najwi\u0119kszy wzrost sprzeda\u017cy w relacji do kwietnia (o 80 proc.) odnotowa\u0142 renault captur (225 egzemplarzy). Coraz ch\u0119tniej Polacy si\u0119gaj\u0105 tak\u017ce po volkswagena t-roc (wzrost o 60,5 proc.). Z najwi\u0119kszym spadkiem \u2013 na poziomie blisko 31 proc. \u2013 w maju boryka\u0142a si\u0119 z kolei skoda rapid.", "Do firm rejestruj\u0105cych samochody na regon dostarczono od pocz\u0105tku roku ju\u017c ponad 158 tys. pojazd\u00f3w. Tylko w maju przedsi\u0119biorcy zarejestrowali 33 825 aut \u2013 o 3,2 proc. wi\u0119cej ni\u017c w kwietniu i o 8,4 proc. wi\u0119cej ni\u017c przed rokiem.", "W\u015br\u00f3d aut flotowych w dalszym ci\u0105gu bezkonkurencyjna jest skoda, kt\u00f3ra w maju sprzeda\u0142a 1487 modeli octavia. R\u00f3wnie ch\u0119tnie firmy wybiera\u0142y toyot\u0119 coroll\u0119 (1397 egzemplarzy), co od pocz\u0105tku roku pozwoli\u0142o zbli\u017cy\u0107 si\u0119 do 4 tys. sprzedanych sztuk. Dla por\u00f3wnania, w maju ubieg\u0142ego roku firmy zarejestrowa\u0142y jedynie 601 pojazd\u00f3w tej marki. Podium w\u015br\u00f3d firm uzupe\u0142ni\u0142 volkswagen golf (1153 egzemplarze).", "Rejestracje nowych samochod\u00f3w osobowych na firmy, ranking modeli \u2013 maj 2019", "\u0179r\u00f3d\u0142o: PZPM na podstawie CEP (MSW/MC)", "Tak\u017ce skoda mo\u017ce pochwali\u0107 si\u0119 najwi\u0119kszym wzrostem sprzeda\u017cy jednego modelu w por\u00f3wnaniu z kwietniem. To rav4, kt\u00f3ry sprzeda\u0142 si\u0119 w 578 egzemplarzach (wzrost o 82,3 proc.). Najwi\u0119kszy spadek sprzeda\u017cy odnotowa\u0142o renault megane (-20 proc.)."]}
{"url": "https://www.bankier.pl/moto/poselski-projekt-zmian-o-cenach-pradu-zaklada-doplaty-do-aut-elektrycznych-3577/", "title": ["Poselski projekt zmian o cenach pr\u0105du zak\u0142ada dop\u0142aty do aut elektrycznych"], "lead": ["Dop\u0142aty do zakupu samochod\u00f3w z nap\u0119dem elektrycznym i wodorowym zak\u0142ada projekt zmian ws. cen pr\u0105du. Z pomocy b\u0119d\u0105 mog\u0142y korzysta\u0107 osoby fizyczne niewykonuj\u0105ce dzia\u0142alno\u015bci gospodarczej."], "text": ["Jak napisano, \u201ecelem proponowanej zmiany jest rozszerzenie o osoby fizyczne nieprowadz\u0105ce dzia\u0142alno\u015bci gospodarczej katalogu podmiot\u00f3w, jakie mog\u0105 uzyska\u0107 wsparcie na zakup pojazd\u00f3w osobowych (kategoria pojazdu zgodnie z ustawa prawo o ruchu drogowym -M1) zasilanych wy\u0142\u0105cznie wodorem lub energi\u0105 elektryczn\u0105\u201d. Pomoc ma pochodzi\u0107 ze specjalnego Funduszu.", "Obecnie o wsparcie na zakup pojazd\u00f3w wyst\u0119powa\u0107 mog\u0105 jedynie przedsi\u0119biorcy i jednostki samorz\u0105du terytorialnego.", "W uzasadnieniu do projektu wyja\u015bniono, \u017ce wsparcie dla os\u00f3b fizycznych nieprowadz\u0105cych dzia\u0142alno\u015bci gospodarczej udzielane b\u0119dzie na wniosek, do momentu wyczerpania puli przewidzianej dla tego dzia\u0142ania na dany rok. Oznacza to, \u017ce pomoc b\u0119dzie udzielana bez konieczno\u015bci organizowania konkursu, \u201eco zdecydowanie u\u0142atwi dost\u0119pno\u015b\u0107 pojazd\u00f3w elektrycznych i nap\u0119dzanych wodorem dla wielu obywateli Polski\u201d.", "Dodano, \u017ce szczeg\u00f3\u0142owe warunki udzielania i rozliczania dotacji dla os\u00f3b fizycznych nieprowadz\u0105cych dzia\u0142alno\u015bci gospodarczej okre\u015bli minister energii w drodze rozporz\u0105dzenia. Chodzi m.in. o wysoko\u015b\u0107 dotacji bior\u0105c pod uwag\u0119 sytuacj\u0119 finansow\u0105 Funduszu oraz rozw\u00f3j rynku pojazd\u00f3w elektrycznych.", "Longina Grzeg\u00f3rska-Szpyt"]}
{"url": "https://www.bankier.pl/moto/niemcy-chetnie-sprzedaja-do-polski-uszkodzone-samochody-3581/", "title": ["Niemcy ch\u0119tnie sprzedaj\u0105 do Polski uszkodzone samochody"], "lead": ["Niemieckie serwisy internetowe udzielaj\u0105 porad, jak sprzeda\u0107 m.in. do Polski powa\u017cnie uszkodzone i niespe\u0142niaj\u0105ce tamtejszych norm emisji spalin samochody."], "text": ["Import u\u017cywanych pojazd\u00f3w do Polski kwitnie. Wed\u0142ug statystyk SAMAR w pierwszym kwartale 2019 roku do Polski sprowadzono 241 663 pojazd\u00f3w z zagranicy. Pojazdy z Niemiec stanowi\u0105 blisko 58% importu do Polski.", "Niestety sprawdzenie historii pojazdu importowanego do Polski z Niemiec jest obecnie niemo\u017cliwe. Numer VIN traktowany jest w Niemczech jako dana osobowa i jest zastrze\u017cony. W zwi\u0105zku z tym dost\u0119p do tych informacji jest niemo\u017cliwy. Jest to tym bardziej zdumiewaj\u0105ce, i\u017c inne europejskie kraje, takie jak np. Polska, Belgia czy Holandia udost\u0119pniaj\u0105 dane dot. historii pojazdu. Polska ma centraln\u0105 ewidencj\u0119 pojazd\u00f3w czy serwisy do sprawdzania historii pojazdu, gdzie wszystkie dane s\u0105 og\u00f3lnie dost\u0119pne. Dlaczego wi\u0119c dane pojazd\u00f3w z Niemiec s\u0105 zatajane?", "Zatajaj\u0105c histori\u0119 pojazdu, Niemcy pozbywaj\u0105 si\u0119 z kraju powypadkowych i przestarza\u0142ych technologicznie pojazd\u00f3w. Trafiaj\u0105 one g\u0142\u00f3wnie do Afryki, na po\u0142udnie i wsch\u00f3d Europy. Polska r\u00f3wnie\u017c jest na li\u015bcie odbiorc\u00f3w uszkodzonych i przestarza\u0142ych pojazd\u00f3w z Niemiec.", "\u201eW Niemczech eksport samochod\u00f3w kwitnie, poniewa\u017c pojazd z uszkodzon\u0105 skrzyni\u0105 bieg\u00f3w lub uszkodzonym silnikiem wg tamtejszych przepis\u00f3w nie kwalifikuje si\u0119 nawet do kontroli T\u00dcV czy DEKRA \u2013 instytucji czuwaj\u0105cych nad dopuszczeniem pojazd\u00f3w do ruchu. Kwalifikowane s\u0105 one jako niebezpieczne i otrzymuj\u0105 zakaz ponownego wprowadzenia do ruchu drogowego. W zwi\u0105zku z tym niemiecki w\u0142a\u015bciciel pojazdu ma kosztowny problem. Rozwi\u0105zaniem dla niego jest sprzeda\u017c pojazdu za granic\u0119\u201d \u2013 m\u00f3wi Agnieszka Celejowska, ekspert Autobaza.", "Do Polski trafiaj\u0105 g\u0142\u00f3wnie pojazdy niespe\u0142niaj\u0105ce niemieckich norm dotycz\u0105cych limit\u00f3w zanieczyszcze\u0144 powietrza. Ubezpieczenie takich pojazd\u00f3w jest kosztowne i nieop\u0142acalne dla tamtejszych kierowc\u00f3w. W zwi\u0105zku z tym pojazd ci\u0119\u017cko jest sprzeda\u0107 na krajowym rynku. Trafia on wi\u0119c na eksport.", "Widzimy tu wyra\u017anie trend, \u017ce niekt\u00f3re Pa\u0144stwa Europy Po\u0142udniowej i Wschodniej, w tym Polska staj\u0105 si\u0119 \u015bmietnikiem dla pa\u0144stw wysokorozwini\u0119tych, z zamo\u017cnym spo\u0142ecze\u0144stwem.", "Rozwi\u0105zaniem mog\u0142oby by\u0107 wprowadzenie odpowiednich regulacji prawnych przeciwdzia\u0142aj\u0105cych takim praktykom.", "W \u015bwietle powy\u017cszych informacji okre\u015blenie \u201eNiemiec p\u0142aka\u0142 jak sprzedawa\u0142\u201d, nabiera nowego znaczenia: Niemiec p\u0142aka\u0142 jak sprzedawa\u0142 \u2013 ale ze szcz\u0119\u015bcia\u2026"]}
{"url": "https://www.bankier.pl/moto/nawet-300-zl-mandatu-z-wlaczona-klimatyzacje-w-zaparkowanym-aucie-3585/", "title": ["Nawet 300 z\u0142 mandatu z w\u0142\u0105czon\u0105 klimatyzacj\u0119 w zaparkowanym aucie"], "lead": ["Latem warto przypomnie\u0107, \u017ce u\u017cywanie klimatyzacji w zaparkowanym samochodzie z uruchomionym silnikiem mo\u017ce s\u0142ono kosztowa\u0107 \u2013 jest to z\u0142amanie przepis\u00f3w Kodeksu drogowego."], "text": ["Latem warto przypomnie\u0107, \u017ce u\u017cywanie klimatyzacji w zaparkowanym samochodzie z uruchomionym silnikiem mo\u017ce s\u0142ono kosztowa\u0107 \u2013 jest to z\u0142amanie przepis\u00f3w Kodeksu drogowego.", "Jak podaj\u0105 synoptycy, do Polski zn\u00f3w ma dotrze\u0107 fala upa\u0142\u00f3w, a nasze termometry mog\u0105 wskaza\u0107 nawet 37 stopni Celsjusza. W takich chwilach niejednokrotnie z pomoc\u0105 przychodzi klimatyzacja w samochodzie, jednak trzeba uwa\u017ca\u0107 \u2013 za jej w\u0142\u0105czenie w zaparkowanym samochodzie mo\u017cna dosta\u0107 300 z\u0142 mandatu.", "Zgodnie z art. 60. Kodeksu drogowego zabrania si\u0119 m.in. oddalania si\u0119 od pojazdu, gdy silnik jest w ruchu, u\u017cywania pojazdu w spos\u00f3b powoduj\u0105cy uci\u0105\u017cliwo\u015bci zwi\u0105zane z nadmiern\u0105 emisj\u0105 spalin do \u015brodowiska lub nadmiernym ha\u0142asem czy pozostawiania pracuj\u0105cego silnika podczas postoju na obszarze zabudowanym.", "Za pierwsze wykroczenie \u2013 zgodnie z taryfikatorem mandat\u00f3w \u2013 mo\u017cna otrzyma\u0107 mandat w wysoko\u015bci 50 z\u0142. 100 z\u0142 grozi za zostawienie w\u0142\u0105czonego silnika auta podczas postoju powy\u017cej minuty. Najwi\u0119ksza kara \u2013 300 z\u0142 \u2013 stosowana jest w wypadku nadmiernej emisji spalin.", "Takiego ryzyka mog\u0105 unikn\u0105\u0107 kierowcy, kt\u00f3rzy zainwestuj\u0105 w klimatyzacj\u0119 postojow\u0105 \u2013 dzia\u0142a ona przy wy\u0142\u0105czonym silniku, zasilana jest bezpo\u015brednio z akumulatora.", "Warto nadmieni\u0107, \u017ce przepisy te nie obowi\u0105zuj\u0105 tylko w Polsce. Za to samo wykroczenie we W\u0142oszech grozi mandat w wysoko\u015bci do 432 euro. Wyj\u0105tek stanowi sytuacja, gdy kierowca zatrzymuje si\u0119 tylko na chwil\u0119, by wysadzi\u0107 pasa\u017cera lub kogo\u015b zabra\u0107.", "DU"]}
{"url": "https://www.bankier.pl/moto/rosnie-wynajem-dlugoterminowy-aut-3621/", "title": ["Ro\u015bnie wynajem d\u0142ugoterminowy aut"], "lead": ["Wynajem d\u0142ugoterminowy aut w I kwartale 2019 r. wzr\u00f3s\u0142 o 14 proc. w por\u00f3wnaniu do 2018 roku \u2013 wynika z raportu Polskiego Zwi\u0105zku Wynajmu i Leasingu Pojazd\u00f3w (PZWiLP). Wskazano, \u017ce w tym okresie ponad 11-procentowy wzrost rok do roku odnotowa\u0142a bran\u017ca Rent a Car."], "text": ["Wed\u0142ug danych Polskiego Zwi\u0105zku Wynajmu i Leasingu Pojazd\u00f3w (PZWiLP), \u201eobserwowana w I kwartale stagnacja na rynku nowych aut kupowanych przez firmy nie dotyczy\u0142a wynajmu d\u0142ugoterminowego, w przypadku kt\u00f3rego odnotowany zosta\u0142 wzrost, w przeciwie\u0144stwie do konkurencyjnych form finansowania aut s\u0142u\u017cbowych, czyli zakupu, kredytu, czy klasycznego leasingu finansowego\u201d.", "Dodano, \u017ce dynamika wynajmu d\u0142ugoterminowego w okresie od stycznia do marca br. by\u0142a zbli\u017cona do warto\u015bci odnotowywanych w analogicznym okresie w ostatnich dw\u00f3ch latach, kt\u00f3re nale\u017ca\u0142y do najlepszych pod tym wzgl\u0119dem w historii bran\u017cy.", "W raporcie wskazano, \u017ce \u201epierwszy kwarta\u0142 2019 roku by\u0142 r\u00f3wnie\u017c okresem dobrych wynik\u00f3w w bran\u017cy Rent a Car (wypo\u017cyczalnie samochod\u00f3w), kt\u00f3ra odnotowa\u0142a wzrost na poziomie 11,6 proc. rok do roku\u201d.", "Wed\u0142ug PZWiLP, w wynajmie d\u0142ugoterminowym znalaz\u0142o si\u0119 wi\u0119cej ni\u017c co pi\u0105te nowe auto osobowe nabywane przez firmy i przedsi\u0119biorc\u00f3w w pierwszym kwartale roku. \u201e\u0141\u0105czny udzia\u0142 tej formy finansowania samochod\u00f3w s\u0142u\u017cbowych w ca\u0142kowitej sprzeda\u017cy aut do firm wyni\u00f3s\u0142 21,2 proc., notuj\u0105c wzrost o 0,7 proc. w por\u00f3wnaniu z analogicznym okresem rok wcze\u015bniej\u201d \u2013 podano.", "Jak wskazano w raporcie, trend zmniejszaj\u0105cego si\u0119 udzia\u0142u aut z silnikami dieslowskimi we flotach w wynajmie d\u0142ugoterminowym jest kontynuowany. \u201eAuta z silnikami wysokopr\u0119\u017cnymi na koniec marca 2019 r. stanowi\u0142y 62,4 proc \u0142\u0105cznej floty, co oznacza spadek o 2,5 proc. w por\u00f3wnaniu do analogicznego okresu roku 2018\u201d \u2013 podano.", "\u201eSamochody nap\u0119dzane silnikami benzynowymi reprezentowa\u0142y 35,1 proc. ca\u0142ego parku pojazd\u00f3w w wynajmie d\u0142ugoterminowym, a ich udzia\u0142 zwi\u0119kszy\u0142 si\u0119 w ci\u0105gu ostatniego roku o 1,2 proc\u201d \u2013 dodano.", "Wed\u0142ug PZWiLP samochod\u00f3w wyposa\u017conych w nap\u0119dy ekologiczne, a wi\u0119c hybrydowych i elektrycznych jest wci\u0105\u017c relatywnie ma\u0142o. Jak czytamy w raporcie ich udzia\u0142 wzr\u00f3s\u0142 w ci\u0105gu ostatniego roku o 1,3 proc. i wynosi obecnie 2,5 proc.", "Co ciekawe, znacz\u0105co uros\u0142a nie tylko liczba samochod\u00f3w hybrydowych (z 1974 do 3137), ale i elektryk\u00f3w. W przypadku tych ostatnich, wzrost w ci\u0105gu 12 miesi\u0119cy (w stosunku do ko\u0144ca marca 2018) by\u0142 na koniec pierwszego kwarta\u0142u bie\u017c\u0105cego roku a\u017c szesnastokrotny \u2013 z poziomu 26 do 424 aut. Zwr\u00f3cono uwag\u0119, \u017ce liczba aut elektrycznych uros\u0142a tak znacz\u0105co niemal\u017ce ca\u0142kowicie za spraw\u0105 jednego kontraktu \u2013 dostarczenia samochod\u00f3w zeroemisyjnych na potrzeby us\u0142ug jednego z car sharing\u00f3w w Warszawie.", "Polski Zwi\u0105zek Wynajmu i Leasingu Pojazd\u00f3w (PZWLP) to organizacja skupiaj\u0105ca 20 firm, specjalizuj\u0105cych si\u0119 w wynajmie i leasingu aut na polskim rynku flotowym. Organizacja reprezentuje ok. 70 proc. rynku pojazd\u00f3w obs\u0142ugiwanych w ramach wynajmu d\u0142ugoterminowego oraz firmy Rent a Car. (PAP)", "autor: Longina Grzeg\u00f3rska-Szpyt"]}
{"url": "https://www.bankier.pl/moto/krd-dlug-wobec-leasingodawcow-wzrosl-do-ok-405-mln-zl-3674/", "title": ["KRD: d\u0142ug wobec leasingodawc\u00f3w wzr\u00f3s\u0142 do ok. 405 mln z\u0142"], "lead": ["D\u0142ug klient\u00f3w wobec firm leasingowych wzr\u00f3s\u0142 do ok. 405 mln z\u0142, a liczba d\u0142u\u017cnik\u00f3w przekroczy\u0142a 7,2 tys. \u2013 wynika z najnowszych danych Krajowego Rejestru D\u0142ug\u00f3w. Najwi\u0119ksze zaleg\u0142o\u015bci wobec leasingodawc\u00f3w maj\u0105 firmy transportowe, kt\u00f3re s\u0105 winne ponad 112 mln z\u0142."], "text": ["D\u0142ug klient\u00f3w wobec firm leasingowych wzr\u00f3s\u0142 do ok. 405 mln z\u0142, a liczba d\u0142u\u017cnik\u00f3w przekroczy\u0142a 7,2 tys. \u2013 wynika z najnowszych danych Krajowego Rejestru D\u0142ug\u00f3w. Najwi\u0119ksze zaleg\u0142o\u015bci wobec leasingodawc\u00f3w maj\u0105 firmy transportowe, kt\u00f3re s\u0105 winne ponad 112 mln z\u0142.", "Kolejny najwi\u0119kszy d\u0142u\u017cnik to handel, kt\u00f3ry ma do oddania 90,5 mln z\u0142. Mniej zaleg\u0142o\u015bci ma przemys\u0142 przetw\u00f3rczy \u2013 52,1 mln z\u0142, a tak\u017ce budownictwo z 30 mln z\u0142 zobowi\u0105za\u0144 \u2013 wskaza\u0142 KRD.", "Przyczyny niep\u0142acenia za raty leasingowe s\u0105 r\u00f3\u017cne: od nieuczciwo\u015bci po problemy finansowe, wyja\u015bniaj\u0105 eksperci Rejestru. Ta druga sytuacja, jak dodali, dotyczy zw\u0142aszcza bran\u017cy budowlanej, gdzie k\u0142opoty jednego przedsi\u0119biorstwa rozlewaj\u0105 si\u0119 na wszystkie firmy zaanga\u017cowane w budow\u0119.", "Statystyczny d\u0142u\u017cnik ma do oddania firmom leasingowym 55 tys. 748 z\u0142. Najwi\u0119cej zaleg\u0142o\u015bci przypada na jednoosobowe dzia\u0142alno\u015bci gospodarcze \u2013 blisko 202 mln z\u0142, nieco mniej na sp\u00f3\u0142ki z ograniczon\u0105 odpowiedzialno\u015bci\u0105 \u2013 127,4 mln z\u0142. W KRD, jak podano, figuruje 4 tys. 535 tych pierwszych podmiot\u00f3w, a drugich \u2013 1 tys. 933.", "Najwi\u0119cej d\u0142ug\u00f3w wobec firm leasingowych jest w miejscowo\u015bciach poni\u017cej 5 tys. mieszka\u0144c\u00f3w, gdzie nie sp\u0142acono 101,3 mln z\u0142. Udzia\u0142 w zaleg\u0142o\u015bciach maj\u0105 te\u017c firmy zarejestrowane w miastach powy\u017cej 300 tys. mieszka\u0144c\u00f3w, kt\u00f3rych konto obci\u0105\u017ca 98 mln z\u0142.", "Rekordow\u0105 sum\u0119 do sp\u0142aty ma sp\u00f3\u0142ka z ograniczon\u0105 odpowiedzialno\u015bci\u0105 z powiatu kartuskiego na Pomorzu, kt\u00f3ra ma 10,6 mln z\u0142 rat leasingowych. Je\u015bli popatrze\u0107 na zad\u0142u\u017cenie przez pryzmat region\u00f3w, to najmniej solidne jest wojew\u00f3dztwo mazowieckie \u2013 przedsi\u0119biorcy maj\u0105 tam do oddania 77 mln z\u0142. Drugie miejsce przypada wojew\u00f3dztwu \u015bl\u0105skiemu z sum\u0105 54 mln z\u0142, a trzecie zaj\u0105\u0142 Dolny \u015al\u0105sk z 34 mln z\u0142 \u2013 wyliczono.", "Jak podkre\u015bla KRD w czwartkowym komunikacie, polska bran\u017ca leasingowa \u201ero\u015bnie jak na dro\u017cd\u017cach\u201d dzi\u0119ki dobrej koniunkturze gospodarczej, kt\u00f3ra nap\u0119dza rozw\u00f3j firm. Przedsi\u0119biorstwa ch\u0119tnie finansuj\u0105 leasingiem zakup samochod\u00f3w, sprz\u0119tu budowlanego, maszyn produkcyjnych, a nawet nieruchomo\u015bci. Jednak w tej beczce miodu jest te\u017c \u0142y\u017cka dziegciu \u2013 klienci s\u0105 winni firmom leasingowym prawie 405 mln z\u0142.", "\u201eJeszcze w 2016 r. ich zaleg\u0142o\u015bci wynosi\u0142y niespe\u0142na 305,2 mln z\u0142. Obecnie zwi\u0119kszy\u0142y si\u0119 do 404,8 mln z\u0142. Podobnie wygl\u0105da sytuacja, je\u015bli we\u017amiemy pod uwag\u0119 liczb\u0119 d\u0142u\u017cnik\u00f3w. Trzy lata temu by\u0142o ich 5740, a dzi\u015b \u2013 7262\u201d \u2013 wyliczono.", "Wed\u0142ug danych Zwi\u0105zku Polskiego Leasingu w 2018 r. warto\u015b\u0107 um\u00f3w obs\u0142ugiwanych przez bran\u017c\u0119 leasingow\u0105 wynios\u0142a 146,6 mld z\u0142. Dynamika inwestycji finansowanych leasingiem i po\u017cyczk\u0105, wynosz\u0105ca 21,8 proc. w stosunku do poprzedniego roku, by\u0142a najwy\u017csza od 11 lat \u2013 podkre\u015blili eksperci Zwi\u0105zku.", "Wed\u0142ug KRD do sukcesu bran\u017cy leasingowej najbardziej przyczyni\u0142a si\u0119 kategoria aut osobowych i dostawczych do 3,5 tony. W minionym roku warto\u015b\u0107 sfinansowanych um\u00f3w w tym segmencie wynios\u0142a prawie 40 mld z\u0142, czyli o ponad 30 proc. wi\u0119cej ni\u017c rok wcze\u015bniej \u2013 dodano. \u201eOdbija si\u0119 to, niczym w lustrze, w bazie danych Krajowego Rejestru D\u0142ug\u00f3w. To w\u0142a\u015bnie firmy transportowe, kt\u00f3re dysponuj\u0105 nie tylko TIR-ami, ale tak\u017ce samochodami dostawczymi, maj\u0105 najwi\u0119ksze zaleg\u0142o\u015bci wobec leasingodawc\u00f3w. S\u0105 im winne 112,4 mln z\u0142\u201d \u2013 wynika z przedstawionych przez Rejestr danych.", "Jak t\u0142umaczy, cytowany w czwartkowym komunikacie, prezes firmy windykacyjnej Kaczmarski Inkasso Jakub Kostecki ostatecznym rozwi\u0105zaniem, gdy nie ma szans na sp\u0142at\u0119 rat, jest odebranie leasingowanego auta czy urz\u0105dzenia.", "\u201eZ tego wzgl\u0119du windykacja firm, kt\u00f3re zalegaj\u0105 ze sp\u0142at\u0105 rat, znacz\u0105co r\u00f3\u017cni si\u0119 od odzyskiwania nale\u017cno\u015bci z faktur. W przeciwie\u0144stwie do +wirtualnych+ pieni\u0119dzy na fakturze mamy tu realny przedmiot leasingu: samoch\u00f3d, sprz\u0119t budowalny, maszyn\u0119 produkcyjn\u0105 czy serwer, z kt\u00f3rych przedsi\u0119biorca korzysta na co dzie\u0144\u201d \u2013 powiedzia\u0142.", "Umowy leasingowe s\u0105 zawierane na kilka lat, a k\u0142opoty ze sp\u0142at\u0105 rat mog\u0105 pojawi\u0107 si\u0119 na r\u00f3\u017cnych etapach jej trwania \u2013 dodaje prezes Krajowego Rejestru D\u0142ug\u00f3w Biura Informacji Gospodarczej Adam \u0141\u0105cki. \u201eDlatego coraz wi\u0119cej firm leasingowych nie tylko sprawdza klient\u00f3w przed zawarciem umowy, ale tak\u017ce monitoruje ich kondycj\u0119 finansow\u0105 w trakcie jej trwania\u201d \u2013 m\u00f3wi\u0142. (PAP)", "autor: Magdalena Jarco", "maja/ amac/"]}
{"url": "https://www.bankier.pl/moto/winiety-ue-gdzie-kupic-ile-kosztuja-ceny-online-oplaty-drogowe-3646/", "title": ["Winiety UE: gdzie kupi\u0107, ile kosztuj\u0105? Ceny online, op\u0142aty drogowe"], "lead": ["Wybieracie si\u0119 na zagraniczne wakacje samochodem? Przygotujcie si\u0119 na op\u0142aty za autostrady. Sprawdzili\u015bmy, jakie s\u0105 ceny winiet w Europie, gdzie je kupi\u0107 i jak zap\u0142aci\u0107 za autostrady dzi\u0119ki winietom online."], "text": ["Wybieracie si\u0119 na zagraniczne wakacje samochodem? Przygotujcie si\u0119 na op\u0142aty za autostrady. Sprawdzili\u015bmy, jakie s\u0105 ceny winiet w Europie, gdzie je kupi\u0107 i jak zap\u0142aci\u0107 za autostrady dzi\u0119ki winietom online.", "W wi\u0119kszo\u015bci kraj\u00f3w Unii Europejskiej korzystanie z autostrad jest p\u0142atne. W cz\u0119\u015bci pa\u0144stw \u2013 podobnie jak w Polsce \u2013 op\u0142aty za autostrady wnosi si\u0119 na bramkach, w innych z kolei wprowadzone zosta\u0142y winiety, dzi\u0119ki kt\u00f3rym kierowca p\u0142aci raz i przez okre\u015blony na winiecie czas mo\u017ce korzysta\u0107 z autostrad do woli. Sprawdzili\u015bmy, ile kosztuj\u0105 winiety na auta osobowe w krajach Unii Europejskiej i Szwajcarii.", "To, ile zap\u0142acimy za winiet\u0119, zale\u017cy od czasu jej obowi\u0105zywania. Do wyboru mamy najcz\u0119\u015bciej winiety tygodniowe, dziesi\u0119ciodniowe i miesi\u0119czne, ale r\u00f3wnie\u017c weekendowe i roczne.", "Najmniej za tygodniow\u0105 winiet\u0119 na samoch\u00f3d osobowy zap\u0142acimy w Bu\u0142garii \u2013 32,70 z\u0142 (15 lew\u00f3w), najdro\u017cej w S\u0142owenii \u2013 64 z\u0142 (15 euro).", "Dla przyk\u0142adu \u2013 jad\u0105c z Warszawy do Chorwacji, b\u0119dziemy musieli wykupi\u0107 winiety na przejazd przez Czechy, Austri\u0119 i S\u0142oweni\u0119. Je\u015bli do Polski zd\u0105\u017cymy wr\u00f3ci\u0107 w ci\u0105gu 7 dni, za winiety zap\u0142acimy 156,5 z\u0142. Za przejazd autostradami w Chorwacji zap\u0142acimy na bramkach ok. 137 z\u0142.", "Winiety w wi\u0119kszo\u015bci kraj\u00f3w mo\u017cna kupi\u0107 w przedstawicielstwach agencji administruj\u0105cych autostradami w danym kraju, na stacjach benzynowych, poczcie, a tak\u017ce w marketach i sklepach przy przej\u015bciach granicznych. Sprzeda\u017c winiet na autostrady w Szwajcarii prowadzi tak\u017ce Polski Zwi\u0105zek Motorowy.", "Przed przyklejeniem winiety na szyb\u0119 nale\u017cy wpisa\u0107 na niej najcz\u0119\u015bciej numer rejestracyjny samochodu.", "Winiety dost\u0119pne s\u0105 tak\u017ce przez internet. Elektroniczny system op\u0142at za autostrady obowi\u0105zuje m.in. w Austrii, Bu\u0142garii oraz na W\u0119grzech i S\u0142owacji. Kupuj\u0105c winiet\u0119 przez internet, b\u0119dziemy musieli poda\u0107 numer rejestracyjny, kraj zarejestrowania pojazdu, a tak\u017ce wybra\u0107 czas, w kt\u00f3rym winieta b\u0119dzie wa\u017cna. Potwierdzenie op\u0142acenia winiety i faktur\u0119 otrzymamy w e-mailu.", "Decyduj\u0105c si\u0119 na zakup winiety online na autostrady w Austrii, warto zrobi\u0107 to wcze\u015bniej. Winieta b\u0119dzie obowi\u0105zywa\u0142a dopiero 18 dni po jej zakupie i zarejestrowaniu.", "Ceny winiet i op\u0142at za korzystanie z most\u00f3w i tuneli", "\u0179r\u00f3d\u0142o: Bankier.pl", "\u015arednia op\u0142ata za przejazd samochodem osobowym 100 km autostrady w Chorwacji wynosi ok. 23 z\u0142 (40 HRK). Wysoko\u015b\u0107 op\u0142aty, podobnie jak w Polsce, zale\u017cy od miejsca, w kt\u00f3rym zjedziemy z autostrady.", "W Chorwacji opr\u00f3cz autostrad op\u0142aci\u0107 trzeba tak\u017ce przejazd przez Krcki most, \u0142\u0105cz\u0105cy wysp\u0119 Krk ze sta\u0142ym l\u0105dem. Przejazd samochodem osobowym dwoma mierz\u0105cymi w sumie blisko 1,5 km mostami kosztuje ok. 20 z\u0142. Od 2018 r. p\u0142aci\u0107 nie trzeba z kolei za przejazd tunelem Sveti Illija w G\u00f3rach Dynarskich.", "Cho\u0107 winiety nie obowi\u0105zuj\u0105 w Chorwacji, trzeba je wykupi\u0107 we wszystkich krajach, przez kt\u00f3re prowadzi droga nad Morze Adriatyckie. Winiety istniej\u0105 m.in. w Czechach i maj\u0105 tradycyjn\u0105 form\u0119 naklejki na szyb\u0119.", "Op\u0142atami w Czechach obj\u0119te jest blisko 1000 km autostrad. Winiety mo\u017cna kupi\u0107 na stacjach benzynowych, poczcie, a tak\u017ce w marketach Kaufland i sklepach przy przej\u015bciach granicznych. Przed przyklejeniem winiety na szyb\u0119 nale\u017cy wpisa\u0107 na niej numer rejestracyjny samochodu. Numer musi zosta\u0107 zapisany d\u0142ugopisem.", "Brak uiszczenia op\u0142aty drogowej w Czechach grozi mandatem. Jego wysoko\u015b\u0107 jest ruchoma i mo\u017ce waha\u0107 si\u0119 od 840 z\u0142 (5000 CZK) do nawet blisko 17 tys. z\u0142 (100 000 CZK).", "Za autostrady i drogi szybkiego ruchu p\u0142aci si\u0119 tak\u017ce na S\u0142owacji, gdzie w 2015 r. wprowadzono winiety w formie elektronicznej. Dzi\u0119ki temu za winiet\u0119 na S\u0142owacji zap\u0142acimy online i nie b\u0119dziemy musieli nakleja\u0107 jej na szybie.", "Kupuj\u0105c winiet\u0119 online, b\u0119dziemy musieli poda\u0107 numer rejestracyjny, kraj, a tak\u017ce wybra\u0107 okres obowi\u0105zywania. Potwierdzenie op\u0142acenia winiety i faktur\u0119 otrzymamy e-mailem.", "Winiet\u0119 mo\u017cna kupi\u0107 tak\u017ce za pomoc\u0105 aplikacji \u201eeznamka\u201d. Winiety dost\u0119pne s\u0105 te\u017c w automatach przy przej\u015bciach granicznych i na stacjach benzynowych oznaczonych jako \u201eeznamka\u201d lub \u201eemyto\u201d.", "Op\u0142atami na S\u0142owacji obj\u0119te jest blisko 650 km autostrad i dr\u00f3g szybkiego ruchu. Od roku p\u0142aci\u0107 nie trzeba za obwodnice autostradowe \u2013 m.in. Bratys\u0142awy i Ba\u0144skiej Bystrzycy. Je\u015bli jednak policja przy\u0142apie nas bez wa\u017cnej winiety na p\u0142atnej drodze, zap\u0142acimy mandat w wysoko\u015bci od 430 do 600 z\u0142.", "Od 2019 r. op\u0142aty drogowe w Austrii, opr\u00f3cz systemu tradycyjnych naklejek na szyb\u0119, mo\u017cna uiszcza\u0107 r\u00f3wnie\u017c za pomoc\u0105 e-winiet. Op\u0142aty obowi\u0105zuj\u0105 na ponad 2200 km autostrad i dr\u00f3g szybkiego ruchu.", "Winiet\u0119 na autostrad\u0119 w Austrii kupimy w blisko 6 tys. punkt\u00f3w, tak\u017ce w polskich sklepach przygranicznych. Tradycyjn\u0105 winiet\u0119 trzeba przyklei\u0107 w g\u00f3rnym rogu przedniej szyby po stronie kierowcy. Co wa\u017cne, trzeba zachowa\u0107 odcinek kontrolny.", "\nWiniet\u0119 mo\u017cemy kupi\u0107 tak\u017ce przez internet. W przypadku winiet online obowi\u0105zuje te same stawki, co przy tradycyjnych naklejkach. Co istotne, winieta online obowi\u0105zuje w Austrii 18 dni po jej zakupie. Mandat za brak wykupionej winiety w Austrii wynosi 516 z\u0142.", "Op\u0142atami drogowymi obj\u0119te s\u0105 tak\u017ce przejazdy sze\u015bcioma odcinkami specjalnymi autostrad w Austrii:", "Op\u0142aty drogowe na W\u0119grzech odbywaj\u0105 si\u0119 za pomoc\u0105 elektronicznego systemu. Podczas zakupu winiety przez internet b\u0119dziemy musieli poda\u0107 numer rejestracyjny pojazdu, a tak\u017ce wybra\u0107 czas rozpocz\u0119cia jej obowi\u0105zywania. Na wszelki wypadek warto zachowa\u0107 paragon.", "W\u0119gry oferuj\u0105 tak\u017ce roczn\u0105 winiet\u0119 obowi\u0105zuj\u0105c\u0105 w konkretnym regionie kraju. Kosztuje ona 80 z\u0142 (18,52 euro). Za brak wykupionej winiety zap\u0142acimy mandat w wysoko\u015bci 197 z\u0142. Mandat za brak naklejonej na szybie winiety wynosi od 1290 do 3440 z\u0142.", "Za przejazd autostrad\u0105 zap\u0142acimy r\u00f3wnie\u017c w S\u0142owenii, gdzie obowi\u0105zuj\u0105 tradycyjne winiety w formie naklejek. Winiety obowi\u0105zuj\u0105 od 1 grudnia poprzedniego roku do 31 stycznia nast\u0119pnego. Mo\u017cna je kupi\u0107 na stacjach benzynowych, a tak\u017ce w sklepach przy przej\u015bciach granicznych.", "Jad\u0105c przez S\u0142oweni\u0119 zap\u0142acimy tak\u017ce za przejazd tunelem Karawanki w ci\u0105gu drogi E61. Przejazd kosztuje 32 z\u0142 (7,40 euro).", "Winiet\u0119 b\u0119dziemy musieli kupi\u0107 r\u00f3wnie\u017c wybieraj\u0105c si\u0119 na wakacje do Bu\u0142garii. Od 2019 r. op\u0142aty za autostrady w Bu\u0142garii uiszcza si\u0119 przez internet. P\u0142atne s\u0105 tak\u017ce niekt\u00f3re mosty:", "Winiet\u0119 mo\u017cna kupi\u0107 na oficjalnej stronie BGToll, w terminalach samoobs\u0142ugowych Agencji Infrastruktury Drogowej i w punktach sprzeda\u017cy AID.", "Brak wniesienia op\u0142aty za przejazd autostrad\u0105 grozi mandatem w wysoko\u015bci 650 z\u0142.", "W Szwajcarii winiety obowi\u0105zuj\u0105 od 1985 r. W dalszym ci\u0105gu op\u0142aty za autostrady odbywaj\u0105 si\u0119 w tradycyjnej formie, poprzez umieszczenie wykupionej naklejki na przedniej szybie samochodu.", "Korzystanie z autostrad w Szwajcarii przez turyst\u00f3w jest stosunkowo drogie, poniewa\u017c obowi\u0105zuj\u0105 jedynie roczne winiety, kt\u00f3re kosztuj\u0105 ok. 152 z\u0142 (40 frank\u00f3w szwajcarskich). Winieta jest wa\u017cna od dnia zakupu i ko\u0144czy wa\u017cno\u015b\u0107 31 stycznia nast\u0119pnego roku.", "Winiety na szwajcarskie autostrady mo\u017cna kupi\u0107 na przej\u015bciach granicznych, w stacjach benzynowych i w urz\u0119dach pocztowych. Winiet\u0119 mo\u017cna kupi\u0107 tak\u017ce w Polsce za po\u015brednictwem Polskiego Zwi\u0105zku Motorowego.", "Niemcy posiadaj\u0105 najd\u0142u\u017csz\u0105 w Europie sie\u0107 autostrad \u2013 blisko 13 000 km. Co najwa\u017cniejsze dla kierowc\u00f3w \u2013 autostrady s\u0105 bezp\u0142atne dla motocykli, samochod\u00f3w osobowych i aut dostawczych o masie do 7,5 t.", "Op\u0142atami obj\u0119te s\u0105 jedynie dwa tunele na p\u00f3\u0142nocy kraju. Za przejazd nimi zap\u0142acimy w zale\u017cno\u015bci od wysoko\u015bci pojazdu:", "W krajach Beneluksu niemal wszystkie drogi s\u0105 bezp\u0142atne. Jad\u0105c samochodem przez Holandi\u0119, zap\u0142acimy jedynie za przejazd dwoma tunelami:", "Op\u0142at drogowych nie ma tak\u017ce w Belgii, cho\u0107 i tam trzeba zap\u0142aci\u0107 za przejazd jednym z tuneli \u2013 Liefkenshoektunnel w ci\u0105gu drogi R2. Przejazd tunelem autem osobowym o wysoko\u015bci do 3 m kosztuje 25,80 z\u0142. P\u0142ac\u0105c kart\u0105 kredytow\u0105 koszt spadnie do 21,30 z\u0142.", "W Zjednoczonym Kr\u00f3lestwie korzystanie z dr\u00f3g publicznych jest z regu\u0142y bezp\u0142atne. S\u0105 jednak pewne wyj\u0105tki. Zap\u0142acimy m.in. za przejazd niekt\u00f3rymi mostami i odcinkami autostrad. Jad\u0105c do Wielkiej Anglii, Szkocji czy Walii, zap\u0142acimy jeszcze przez wjazdem na wysp\u0119 \u2013 za skorzystanie z Eurotunelu.", "Je\u017cd\u017c\u0105c samochodem po Wielkiej Brytanii, musimy by\u0107 przygotowani na op\u0142aty za fragmenty autostrady M4, M25 i M48, tunel Dartford pod Tamiz\u0105 na wschodnich obrze\u017cach Londynu, tunel pod rzek\u0105 Mersey w Liverpoolu i Tyne w Newcastle, a tak\u017ce mosty:", "Ceny przejazdu w zale\u017cno\u015bci od mostu wahaj\u0105 si\u0119 od 5 do 25 z\u0142 (1 \u2013 5 funt\u00f3w).", "Autostrady we W\u0142oszech s\u0105 p\u0142atne, a ceny przejazd\u00f3w s\u0105 jednymi z wy\u017cszych w Europie. Op\u0142aty dokonywane s\u0105 \u2013 tak jak w Polsce \u2013 poprzez system bramek, a ich wysoko\u015b\u0107 uzale\u017cniona jest od miejsca, w kt\u00f3rym zjedziemy z autostrady.", "Na bramkach zjazdowych starszej generacji op\u0142at\u0119 pobiera pracownik, a na zautomatyzowanych nale\u017cy wsun\u0105\u0107 bilet pobrany przy wje\u017adzie, nast\u0119pnie pieni\u0105dze, co sprawi, \u017ce szlaban otworzy si\u0119. Op\u0142aty przyjmowane s\u0105 w euro lub za pomoc\u0105 kart kredytowych.", "Co wa\u017cne, do punkt\u00f3w poboru op\u0142at prowadz\u0105 tak\u017ce tzw. telepassy. S\u0105 one jednak przeznaczone wy\u0142\u0105cznie dla samochod\u00f3w posiadaj\u0105cych specjalny odbiornik. W przypadku nieopatrznego wjazdu na telepass bez odbiornika zostaniemy zatrzymani przez szlaban i ukarani op\u0142at\u0105 manipulacyjn\u0105.", "Kierowcy ci\u0119\u017car\u00f3wek mog\u0105 je\u017adzi\u0107 po Europie, korzystaj\u0105c z eurowiniety \u2013 elektronicznego systemu poboru op\u0142at, kt\u00f3ry zosta\u0142 wprowadzony w 1999 r. Eurowinieta obowi\u0105zuje w Holandii, Luksemburgu, Danii i Szwecji. Do 2016 r. w systemie funkcjonowa\u0142a tak\u017ce Belgia a do 2003 r. Niemcy.", "Eurowiniet\u0119 mo\u017cna kupi\u0107 przez internet, korzystaj\u0105c ze strony eurovignettes.eu. Winiety dost\u0119pne s\u0105 tak\u017ce na stacjach benzynowych, w punktach odprawy granicznej, punktach obs\u0142ugi operatora eurowiniety \u2013 AGES. Podczas zakupu nale\u017cy poda\u0107 kraj rejestracji pojazdu, numer rejestracyjny, klas\u0119 emisji spalin, liczb\u0119 osi, czas obowi\u0105zywania.", "Za eurowiniet\u0119 mo\u017cna zap\u0142aci\u0107 za pomoc\u0105 karty kredytowej, karty paliwowej lub flotowej. Obowi\u0105zek wykupienia eurowiniety le\u017cy po stronie przedsi\u0119biorcy."]}
{"url": "https://www.bankier.pl/moto/test-euro-ncap-te-auta-sa-najbezpieczniejsze-3441/", "title": ["Test Euro NCAP \u2013 te auta s\u0105 najbezpieczniejsze"], "lead": ["W najnowszych testach Euro NCAP siedem nowych modeli samochod\u00f3w otrzyma\u0142o najwy\u017csz\u0105 not\u0119 bezpiecze\u0144stwa \u2013 pi\u0119\u0107 gwiazdek. W\u015br\u00f3d nich znalaz\u0142a si\u0119 m.in. nowa toyota corolla w wersji hatchback."], "text": ["W najnowszych testach Euro NCAP siedem nowych modeli samochod\u00f3w otrzyma\u0142o najwy\u017csz\u0105 not\u0119 bezpiecze\u0144stwa \u2013 pi\u0119\u0107 gwiazdek. W\u015br\u00f3d nich znalaz\u0142a si\u0119 m.in. nowa toyota corolla w wersji hatchback.", "Cztery z najwy\u017cej ocenionych modeli aut by\u0142o nap\u0119dzane paliwami alternatywnymi. To w pe\u0142ni elektryczne audi e-tron z nap\u0119dem na cztery ko\u0142a, a tak\u017ce hybrydowy lexus ux i toyoty: corolla i rav 4.", "\u2013 W przeprowadzonych testach pi\u0119\u0107 gwiazdek zdoby\u0142y bardzo zr\u00f3\u017cnicowane modele, zar\u00f3wno pod wzgl\u0119dem segmentu, jak i nap\u0119du. Najbardziej cieszy, \u017ce rynek nowych aut oferuje w standardzie nowoczesne technologie, o kt\u00f3rych jeszcze kilka lat temu nawet nie my\u015blano \u2013 m\u00f3wi Michiel van Ratingen, sekretarz generalny Euro NCAP.", "Nowa toyota corolla, kt\u00f3ra na rynku europejskim zast\u0105pi\u0142a model auris, zosta\u0142a przetestowana w testach NCAP w dw\u00f3ch wersjach. W Europie pi\u0119\u0107 gwiazdek zdoby\u0142a corolla hatchback, a w Australii testy przesz\u0142a wersja sedan, r\u00f3wnie\u017c oceniona na pi\u0119\u0107 gwiazdek.", "W kategorii system\u00f3w bezpiecze\u0144stwa najlepszy okaza\u0142 si\u0119 volkswagen t-cross, kt\u00f3ry osi\u0105gn\u0105\u0142 80-procentowy wynik. W kwestii ochrony dzieci, najbezpieczniejszym modelem zosta\u0142o renault clio z wynikiem 89 proc., a ochrony doros\u0142ych \u2013 mazda 3 (98 proc.). W kategorii ochrony pieszych z wynikiem 86 proc. zwyci\u0119\u017cy\u0142a toyota corolla. Crossover volkswagen t-cross zosta\u0142 z kolei doceniony za wprowadzenie systemu zapobiegaj\u0105cego nieplanowanej zmianie pasa ruchu."]}
{"url": "https://www.bankier.pl/moto/fiat-chrysler-chce-polaczyc-sie-z-renault-3475/", "title": ["Fiat Chrysler chce po\u0142\u0105czy\u0107 si\u0119 z Renault"], "lead": [], "text": ["O z\u0142o\u017ceniu i otrzymaniu propozycji obaj motoryzacyjni giganci poinformowali na stronach internetowych.", "\u2013 Propozycja Fiat Chrysler Automobiles zak\u0142ada zainicjowanie operacyjnych rozm\u00f3w mi\u0119dzy obiema firmami w celu zidentyfikowania produkt\u00f3w i rynk\u00f3w, w ramach kt\u00f3rych mo\u017cliwa by\u0142aby wsp\u00f3\u0142praca. W szczeg\u00f3lno\u015bci dotyczy to opracowania i komercjalizacji nowych technologii. (\u2026) Za fuzj\u0105 przemawia tak\u017ce potrzeba odwa\u017cnych decyzji w celu wykorzystania mo\u017cliwo\u015bci stworzonych przez transformacj\u0119 sektora motoryzacyjnego w obszarach takich jak \u0142\u0105czno\u015b\u0107, elektryfikacja i autonomiczne pojazdy \u2013 czytamy w o\u015bwiadczeniu FCA.", "Wed\u0142ug propozycji FCA, akcjonariusze obu sp\u00f3\u0142ek mieliby otrzyma\u0107 po 50 proc. udzia\u0142\u00f3w w nowym podmiocie. Jak przekonuje FCA, powsta\u0142y w wyniku po\u0142\u0105czenia producent samochod\u00f3w m\u00f3g\u0142by sprzedawa\u0107 rocznie 8,7 mln pojazd\u00f3w, co dawa\u0142oby trzecie miejsce na \u015bwiecie. Sp\u00f3\u0142ka mia\u0142aby by\u0107 notowana na gie\u0142dach w Mediolanie, Pary\u017cu i Nowym Jorku.", "\u2013 Po\u0142\u0105czenie obu firm pozwoli\u0142oby stworzy\u0107 portfolio pokrywaj\u0105ce ca\u0142y rynek i wszystkie kluczowe sektory, od Maserati i Alfa Romeo po Daci\u0119 i \u0141ad\u0119. W jego sk\u0142ad wesz\u0142yby tak\u017ce tak popularne marki jak Fiat, Renault, Jeep i Ram. Grupa Renault ma siln\u0105 pozycj\u0119 w Europie, Rosji, Afryce i na Bliskim Wschodzie, podczas gdy FCA jest obecny w wysokomar\u017cowych sektorach w Ameryce P\u00f3\u0142nocnej oraz jest liderem w Ameryce Po\u0142udniowej \u2013 czytamy dalej. Jak przekonuje FCA, szacowane na 5 mld euro rocznie korzy\u015bci z fuzji wynika\u0142yby nie z mo\u017cliwo\u015bci zamkni\u0119cia niekt\u00f3rych fabryk, lecz przede wszystkim wsp\u00f3lnych zakup\u00f3w oraz bada\u0144.", "Zarz\u0105d Renault jest p\u00f3ki co bardziej oszcz\u0119dny w s\u0142owach", "\u2013 Groupe Renault potwierdza otrzymanie propozycji od FCA dotycz\u0105cej potencjalnej fuzji w wariancie 50/50 . Zarz\u0105d Renault spotka si\u0119 dzi\u015b rano, aby om\u00f3wi\u0107 t\u0119 propozycj\u0119 \u2013 czytamy w komentarzu. Kolejne stanowisko francuskiej firmy powinni\u015bmy otrzyma\u0107 po opisywanym posiedzeniu zarz\u0105du.", "Jak donosi \u201eFinancial Times\u201d, ze wzgl\u0119du na rozpocz\u0119cie rozm\u00f3w z FCA Renault decydowa\u0142 si\u0119 od\u0142o\u017cy\u0107 w czasie plany po\u0142\u0105czenia z Nissanem. Na stole wci\u0105\u017c jest jednak mo\u017cliwo\u015b\u0107 utrzymania po\u0142\u0105czonego podmiotu w strategicznym aliansie, kt\u00f3ry obecnie \u0142\u0105czy Renault z Nissanem i Mitsubishi.", "MZ"]}
{"url": "https://www.bankier.pl/moto/rejestracja-samochodu-krok-po-kroku-koszty-dokumenty-3386/", "title": ["Rejestracja samochodu krok po kroku 2019. Koszty, dokumenty"], "lead": ["Kupujesz samoch\u00f3d? Niezale\u017cnie czy pojazd jest nowy, czy u\u017cywany, musisz go zarejestrowa\u0107, a to wi\u0105\u017ce si\u0119 z formalno\u015bciami. Sprawd\u017a, ile kosztuje rejestracja samochodu, jakie dokumenty s\u0105 potrzebne, aby zarejestrowa\u0107 pojazd i jak dokona\u0107 rejestracji krok po kroku."], "text": ["Kupujesz samoch\u00f3d? Niezale\u017cnie czy pojazd jest nowy, czy u\u017cywany, musisz go zarejestrowa\u0107, a to wi\u0105\u017ce si\u0119 z formalno\u015bciami. Sprawd\u017a, ile kosztuje rejestracja samochodu, jakie dokumenty s\u0105 potrzebne, aby zarejestrowa\u0107 pojazd i jak dokona\u0107 rejestracji krok po kroku.", "Polacy w ubieg\u0142ym roku zarejestrowali prawie 1,5 mln samochod\u00f3w. W\u015br\u00f3d nich by\u0142o 532 tys. aut nowych i niemal milion u\u017cywanych. W\u0142a\u015bciciel ka\u017cdego z nich musia\u0142 przebrn\u0105\u0107 przez formalno\u015bci zwi\u0105zane z przerejestrowaniem pojazdu, a to zaj\u0119cie nierzadko stresuj\u0105ce i przede wszystkim czasoch\u0142onne \u2013 wymagaj\u0105ce wczesnego wstania do urz\u0119du po numerek kolejkowy, a nast\u0119pnie odczekania swego w kolejce. Wyja\u015bniamy jak przygotowa\u0107 si\u0119 do wizyty w wydziale komunikacji, aby bez stresu przerejestrowa\u0107 samoch\u00f3d.", "Przerejestrowanie samochodu kupionego w Polsce i rejestrowanego ju\u017c wcze\u015bniej w naszym kraju wymaga wydania nowego dowodu rejestracyjnego, nalepek kontrolnych na szyb\u0119 i tablic rejestracyjnych. Rzecz jasna, trzeba za nie zap\u0142aci\u0107. Urz\u0105d pobierze tak\u017ce dodatkow\u0105 op\u0142at\u0119 ewidencyjn\u0105 za ich wydanie \u2013 50 gr za ka\u017cdy ze znak\u00f3w. Ca\u0142kowita cena przerejestrowania samochodu wyniesie w\u00f3wczas 180,5 z\u0142. Je\u015bli zdecydujemy si\u0119 na indywidualne tablice rejestracyjne, za same tablice rejestracyjne zamiast 80 z\u0142 zap\u0142acimy 1000 z\u0142. B\u0119dziemy mogli wtedy wybra\u0107 pi\u0119cioznakowy wyraz, kt\u00f3ry pojawi si\u0119 na tablicach.", "Je\u015bli kupiony samoch\u00f3d jest ju\u017c zarejestrowany w tym samym powiecie, nie trzeba zmienia\u0107 tablic rejestracyjnych i tym samym koszt przerejestrowania samochodu b\u0119dzie ni\u017cszy. Cena zarejestrowania pojazdu to w tym przypadku 81 z\u0142.", "By\u0107 mo\u017ce w przysz\u0142o\u015bci tablice rejestracyjne b\u0119d\u0105 mog\u0142y by\u0107 przypisane na sta\u0142e do samochodu. Nad takim rozwi\u0105zaniem pracuje ministerstwo infrastruktury. W my\u015bl proponowanych zmian, nowy w\u0142a\u015bciciel samochodu, po z\u0142o\u017ceniu odpowiedniego wniosku, m\u00f3g\u0142by zachowa\u0107 dotychczasowe tablice rejestracyjne i nalepk\u0119 kontroln\u0105, o ile oczywi\u015bcie pojazd by\u0142 dotychczas zarejestrowany w Polsce. Dzi\u0119ki czemu procedura rejestracji pojazdu przebiega\u0142aby szybciej ni\u017c obecnie.", "Gdy kupujemy auto sprowadzone z zagranicy, do kosztu przerejestrowania samochodu nale\u017cy doliczy\u0107 jeszcze 75 z\u0142 za wydanie karty pojazdu. W\u00f3wczas op\u0142ata za rejestracj\u0119 samochodu wyniesie 256 z\u0142.", "Wszystkie op\u0142aty mo\u017cna wnie\u015b\u0107 w kasie lub przela\u0107 na konto danego urz\u0119du. Op\u0142aty rejestracyjne nale\u017cy ui\u015bci\u0107 przed z\u0142o\u017ceniem dokument\u00f3w, poniewa\u017c wraz z nimi, trzeba b\u0119dzie przedstawi\u0107 potwierdzenie op\u0142at.", "Koszt zarejestrowania samochodu z zagranicy [w z\u0142]", "\u0179r\u00f3d\u0142o: opracowanie Bankier.pl na podstawie obywatel.gov.pl", "Pierwszym krokiem, kt\u00f3ry musimy wykona\u0107, aby auto mog\u0142o porusza\u0107 si\u0119 po drogach publicznych, jest z\u0142o\u017cenie wniosku o przerejestrowanie samochodu. Trzeba go z\u0142o\u017cy\u0107 w starostwie powiatowym, urz\u0119dzie miasta (w przypadku miast na prawach powiatu) lub urz\u0119dzie dzielnicy (w przypadku Warszawy).", "We wniosku nale\u017cy poda\u0107 rodzaj pojazdu i jego przeznaczenie, mark\u0119, typ, model, rodzaj produkcji, numer identyfikacyjny VIN lub nr nadwozia, ewentualnie podwozia, numer silnika, dotychczasowy numer rejestracyjny oraz numer karty pojazdu. Ponadto nale\u017cy wypisa\u0107 dokumenty, kt\u00f3re zostan\u0105 za\u0142\u0105czone do wniosku. Je\u015bli chcemy, aby samoch\u00f3d otrzyma\u0142 indywidualne tablice rejestracyjne, nale\u017cy za\u0142\u0105czy\u0107 odpowiedni\u0105 adnotacj\u0119, dodaj\u0105c przy tym s\u0142owo", "Zgodnie z ustaw\u0105 Prawo o ruchu drogowym \u2013 nowy w\u0142a\u015bciciel musi w ci\u0105gu 30 dni powiadomi\u0107 starost\u0119 o nabyciu samochodu. Tyle samo czasu przys\u0142uguje sprzedaj\u0105cemu, aby zg\u0142osi\u0107 sprzeda\u017c auta do wydzia\u0142u komunikacji.", "Podczas pierwszej wizyty urz\u0119dnik rejestruje samoch\u00f3d czasowo na 30 dni. Otrzymujemy w\u00f3wczas tzw. mi\u0119kki dow\u00f3d, czyli pozwolenie czasowe, a tak\u017ce tablice rejestracyjne i nalepk\u0119 kontroln\u0105, kt\u00f3re pozwol\u0105 legalnie porusza\u0107 si\u0119 po drogach. W tym czasie urz\u0105d sprawdza informacje o poje\u017adzie, a w\u0142a\u015bciwy dow\u00f3d rejestracyjny zostanie wydrukowany.", "W ci\u0105gu 30 dni kalendarzowych urz\u0119dnik zarejestruje pojazd na sta\u0142e. W\u00f3wczas otrzymujemy w\u0142a\u015bciwe dokumenty. Co wa\u017cne, je\u015bli urz\u0105d w ci\u0105gu 30 dni nie zarejestruje pojazdu na sta\u0142e, nale\u017cy uda\u0107 si\u0119 do urz\u0119du, aby ten wyd\u0142u\u017cy\u0142 czasow\u0105 rejestracj\u0119 na kolejne 14 dni.", "Je\u015bli minie termin czasowej rejestracji, a samoch\u00f3d w dalszym ci\u0105gu nie jest zarejestrowany na sta\u0142e, nie mo\u017cna je\u017adzi\u0107 nim po drogach publicznych.", "Aby zarejestrowa\u0107 samoch\u00f3d, trzeba dostarczy\u0107 do urz\u0119du spory plik dokument\u00f3w. Zapomnienie cho\u0107by o jednym z nich sprawi, \u017ce b\u0119dziemy musieli stan\u0105\u0107 w kolejce do okienka jeszcze raz. Dokumenty potrzebne do przerejestrowania samochodu:", "Rejestracja nowego samochodu kupowanego w salonie przebiega nieco inaczej, ale z regu\u0142y jest prostsza, poniewa\u017c komplet dokument\u00f3w dostarczy nam diler. Opr\u00f3cz wniosku, dokumentu potwierdzaj\u0105cego w\u0142asno\u015b\u0107 auta, potwierdze\u0144 wszystkich op\u0142at i karty pojazdu \u2013 o ile zosta\u0142a wydana, nale\u017cy z\u0142o\u017cy\u0107 tak\u017ce \u015bwiadectwo homologacji (zgodno\u015bci) pojazdu, kt\u00f3re b\u0119dzie zawiera\u0142o dane i informacje o poje\u017adzie, o\u015bwiadczenie o podleganiu obowi\u0105zkowi zapewniania sieci zbierania pojazd\u00f3w lub faktur\u0119, kt\u00f3ra b\u0119dzie zawiera\u0142a takie o\u015bwiadczenie, kt\u00f3re dostarczy sprzedawca.", "Je\u015bli auto zosta\u0142o przywiezione do salonu z innego kraju UE, trzeba b\u0119dzie do\u0142\u0105czy\u0107 tak\u017ce jeden z trzech dokument\u00f3w:", "Po polskich drogach opr\u00f3cz aut ze standardowymi bia\u0142ymi rejestracjami oraz starymi czarnymi mo\u017cna spotka\u0107 tak\u017ce pojazdy na \u017c\u00f3\u0142tych tablicach. To samochody zarejestrowane jako zabytki. Aby dokona\u0107 takiej rejestracji, pojazd musi mie\u0107 co najmniej 25 lat, a od zako\u0144czenia produkcji danej generacji modelu musi min\u0105\u0107 nie mniej ni\u017c 15 lat.", "O rejestracji auta jako zabytek decyduje nie tylko jego wiek, ale tak\u017ce wojew\u00f3dzki konserwator zabytk\u00f3w. W zwi\u0105zku z rosn\u0105c\u0105 liczb\u0105 aut z \u017c\u00f3\u0142tymi tablicami, konserwatorzy zaostrzaj\u0105 kryteria i jako zabytkowe rejestruj\u0105 pojazdy starsze ni\u017c 30-letnie.", "Abu zarejestrowa\u0107 samoch\u00f3d jako zabytek nale\u017cy wype\u0142ni\u0107 tzw. bia\u0142\u0105 kart\u0119 (kart\u0119 ewidencyjn\u0105 ruchomego zabytku techniki) oraz wniosek o wpisanie pojazdu do wojew\u00f3dzkiej kartoteki ewidencji zabytk\u00f3w techniki. Oba te dokumenty trzeba z\u0142o\u017cy\u0107 w siedzibie wojew\u00f3dzkiego konserwatora zabytk\u00f3w lub w regionalnej delegaturze. Drugi egzemplarz bia\u0142ej karty nale\u017cy przes\u0142a\u0107 do Krajowego O\u015brodka Bada\u0144 i Dokumentacji Zabytk\u00f3w.", "Po uznaniu naszego auta za zabytek, nale\u017cy przeprowadzi\u0107 badanie techniczne auta. Do rejestracji pojazdu i uzyskania \u017c\u00f3\u0142tych tablic, w wydziale komunikacji nale\u017cy z\u0142o\u017cy\u0107 za\u015bwiadczenie o badaniu pojazdu, protok\u00f3\u0142 z oceny stanu technicznego oraz uwierzytelnion\u0105 kopi\u0119 decyzji wpisania auta do wojew\u00f3dzkiej ewidencji pojazd\u00f3w zabytkowych.", "Procedury s\u0105 znacznie d\u0142u\u017csze i dro\u017csze od normalnej rejestracji (koszt si\u0119ga nawet ponad 1000 z\u0142), ale po uzyskaniu \u017c\u00f3\u0142tych tablic auto nie musi ju\u017c przechodzi\u0107 okresowych bada\u0144 technicznych.", "Zgodnie z Prawem o ruchu drogowym, pojazd musi by\u0107 zarejestrowany w urz\u0119dzie w\u0142a\u015bciwym ze wzgl\u0119du na miejsce zamieszkania w\u0142a\u015bciciela. Samoch\u00f3d mo\u017cemy wi\u0119c zarejestrowa\u0107 bez meldunku.", "Aby zarejestrowa\u0107 samoch\u00f3d w miejscu zamieszkania, a nie zameldowania, wystarczy udowodni\u0107, \u017ce mieszka si\u0119 w danym mie\u015bcie. Rejestruj\u0105c pojazd w miejscu zamieszkania, urz\u0105d b\u0119dzie m\u00f3g\u0142 nas poprosi\u0107 o udokumentowanie, \u017ce faktycznie mieszkamy w danym powiecie. Dokumentem potwierdzaj\u0105cym ten fakt mo\u017ce by\u0107 np. umowa najmu mieszkania lub umowa o prac\u0119.", "Cz\u0119sto zdarza si\u0119, \u017ce jeden samoch\u00f3d posiada wi\u0119cej ni\u017c jednego w\u0142a\u015bciciela \u2013 np. ojca i syna. Je\u015bli drugi kierowca stanie si\u0119 wsp\u00f3\u0142w\u0142a\u015bcicielem w momencie zakupu, rejestracja pojazdu przebiega identycznie jak w przypadku jednego w\u0142a\u015bciciela. Kiedy drugi w\u0142a\u015bciciel pojawi si\u0119 ju\u017c po zarejestrowaniu pojazdu, procedura jest inna.", "Aby drugi kierowca zosta\u0142 wsp\u00f3\u0142w\u0142a\u015bcicielem pojazdu, nale\u017cy sporz\u0105dzi\u0107 umow\u0119 darowizny. Zazwyczaj udzia\u0142y dzielone s\u0105 po po\u0142owie, ale w darowi\u017anie mo\u017cna przekaza\u0107 dowoln\u0105 cz\u0119\u015b\u0107.", "Akt darowizny, opr\u00f3cz danych darczy\u0144cy i obdarowanego, musi zawiera\u0107 dane samochodu, dat\u0119 i miejsce podpisania umowy darowizny, o\u015bwiadczenie o prawie w\u0142asno\u015bci pojazdu, o\u015bwiadczenie o przekazaniu cz\u0119\u015bci udzia\u0142\u00f3w oraz o\u015bwiadczenie o przyj\u0119ciu oddzia\u0142\u00f3w.", "Darowizn\u0119 nale\u017cy zg\u0142osi\u0107 w ci\u0105gu 14 dni w urz\u0119dzie skarbowym i op\u0142aci\u0107 podatek od czynno\u015bci cywilnoprawnych wynosz\u0105cy 2 proc. warto\u015bci, kt\u00f3ry nale\u017cy ui\u015bci\u0107 w ci\u0105gu kolejnych 14 dni. Podczas rejestracji pojazdu w wydziale komunikacji musi pojawi\u0107 si\u0119 ka\u017cdy ze wsp\u00f3\u0142w\u0142a\u015bcicieli samochodu.", "Przerejestrowanie samochodu to zaj\u0119cie nierzadko stresuj\u0105ce i przede wszystkim czasoch\u0142onne \u2013 wymagaj\u0105ce wczesnego wstania do urz\u0119du po numerek kolejkowy, a nast\u0119pnie odczekania swego w kolejce.", "Aby oszcz\u0119dzi\u0107 sobie tych niedogodno\u015bci, mo\u017cna skorzysta\u0107 z pe\u0142nomocnika, kt\u00f3ry za\u0142atwi w naszym imieniu wszystkie formalno\u015bci zwi\u0105zane z rejestracj\u0105 samochodu, a tak\u017ce odbierze dow\u00f3d rejestracyjny.", "Z upowa\u017cnienia w przypadku rejestracji samochodu mog\u0105 skorzysta\u0107 tak\u017ce wsp\u00f3\u0142w\u0142a\u015bciciele pojazdu, kt\u00f3rzy nie wybieraj\u0105 si\u0119 do wydzia\u0142u komunikacji.", "Upowa\u017cnienie do przerejestrowania pojazdu musi mie\u0107 form\u0119 pisemn\u0105. Musz\u0105 si\u0119 w nim znale\u017a\u0107 dane w\u0142a\u015bciciela pojazdu i pe\u0142nomocnika oraz do czego dok\u0142adnie go upowa\u017cniamy \u2013 m.in. dane dotycz\u0105ce rejestrowanego samochodu, a tak\u017ce podpis.", "Cho\u0107 upowa\u017cnienie do rejestracji samochodu rodzic\u00f3w, dzieci, rodze\u0144stwo, dziadk\u00f3w lub wnuki nic nie kosztuje, to w niekt\u00f3rych przypadkach za wygod\u0119 trzeba jednak p\u0142aci\u0107. Upowa\u017cnienie osoby, kt\u00f3ra nie jest z nami spokrewniona lub stopie\u0144 pokrewie\u0144stwa jest dalszy kosztuje 17 z\u0142. Pieni\u0105dze nale\u017cy wp\u0142aci\u0107 do danego urz\u0119du.", "W 2018 r. w Polsce skradziono 9,2 tys. samochod\u00f3w \u2013 wynika z danych Komendy G\u0142\u00f3wnej Policji. Cz\u0119\u015b\u0107 z nich trafi\u0142a na czarny rynek. ", "W pierwszej kolejno\u015bci nale\u017cy sprawdzi\u0107 to\u017csamo\u015b\u0107 sprzedaj\u0105cego oraz faktyczne pochodzenie auta oraz jego warto\u015b\u0107 rynkow\u0105, je\u015bli jest zaskakuj\u0105co niska. Na tym etapie wa\u017cna jest tak\u017ce rozmowa ze sprzedawc\u0105, cho\u0107by telefoniczna, podczas kt\u00f3rej mo\u017cemy zweryfikowa\u0107 informacje zawarte w og\u0142oszeniu.", "Je\u015bli b\u0119dziemy mie\u0107 w\u0105tpliwo\u015bci, powinni\u015bmy sprawdzi\u0107 numer VIN na podwoziu lub nadwoziu z tym, kt\u00f3ry wpisany jest do dowodu rejestracyjnego. Numer VIN auta mo\u017cemy tak\u017ce sprawdzi\u0107 pobieraj\u0105c bezp\u0142atny raport z Centralnej Ewidencji Pojazd\u00f3w.", "To, czy auto nie ma \u201eprzebitego\u201d numer\u00f3w VIN lub silnika, mo\u017cemy zweryfikowa\u0107 r\u00f3wnie\u017c na komisariacie policji, gdzie dodatkowo sprawdzimy, czy auto nie znajduje si\u0119 na li\u015bcie pojazd\u00f3w kradzionych.", "Znaj\u0105c numer VIN auta, mo\u017cemy tak\u017ce sprawdzi\u0107 histori\u0119 pojazdu, korzystaj\u0105c ze strony ", ". Dowiemy si\u0119 w\u00f3wczas m.in. o kolejnych zmianach w\u0142a\u015bcicieli i badaniach technicznych.", "To na kupuj\u0105cym ci\u0105\u017cy obowi\u0105zek sprawdzenia, czy auto jest kradzione. Je\u015bli tego nie zrobimy i staniemy si\u0119 w\u0142a\u015bcicielami kradzionego auta, mo\u017cemy zosta\u0107 oskar\u017ceni o paserstwo. W konsekwencji kupione auto zostanie nam odebrane, a zwrotu pieni\u0119dzy b\u0119dziemy mogli ubiega\u0107 si\u0119 w post\u0119powaniu cywilnym przeciwko nieuczciwemu sprzedawcy."]}
{"url": "https://www.bankier.pl/moto/zarzad-renault-moze-w-przyszlym-tygodniu-omowic-polaczenie-z-fiatem-3478/", "title": ["Zarz\u0105d Renault mo\u017ce w przysz\u0142ym tygodniu om\u00f3wi\u0107 po\u0142\u0105czenie z Fiatem"], "lead": ["Zarz\u0105d Renault by\u0107 mo\u017ce na pocz\u0105tku przysz\u0142ego tygodnia zwo\u0142a posiedzenie, na kt\u00f3rym zostanie om\u00f3wiona propozycja po\u0142\u0105czenia firmy z Fiat Chrysler Automobiles (FCA) \u2013 poinformowa\u0142o we wtorek \u017ar\u00f3d\u0142o we francuskim koncernie, cytowane przez agencj\u0119 Kyodo."], "text": ["R\u00f3wnie\u017c we wtorek dziennik \u201eFinancial Times\u201d poinformowa\u0142, \u017ce fuzja Renault i Fiata oznacza\u0142aby, \u017ce ewentualne po\u0142\u0105czenie si\u0119 francuskiego producenta z Nissanem w kr\u00f3tkiej perspektywie zosta\u0142oby od\u0142o\u017cone na p\u00f3\u017aniej.", "Wed\u0142ug zbli\u017conego do sprawy \u017ar\u00f3d\u0142a, na kt\u00f3re powo\u0142uje si\u0119 brytyjska gazeta, Nissan musi najpierw upora\u0107 si\u0119 z wewn\u0119trznymi problemami. Komentuje si\u0119 to jako odniesienie do funkcjonowania japo\u0144skiego giganta, na kt\u00f3rym cieniem po\u0142o\u017cy\u0142y si\u0119 oskar\u017cenia o malwersacje finansowe wobec by\u0142ego prezesa Nissana Carlosa Ghosna.", "Renault, Nissan i Mitsubishi tworz\u0105 sojusz motoryzacyjny. Obecnie europejska firma ma pozycj\u0119 dominuj\u0105c\u0105 wobec Nissana, kontroluj\u0105c 43,4 proc. jego akcji (z prawem g\u0142osu). Do Nissana nale\u017cy 34 proc. Mitsubishi i 15 proc. udzia\u0142\u00f3w Renault (bez prawa g\u0142osu).", "W poniedzia\u0142ek FCA z\u0142o\u017cy\u0142 Renault propozycj\u0119 po\u0142\u0105czenia si\u0119 w jeden podmiot. Renault zapowiedzia\u0142, \u017ce postanowi\u0142 \u201ez zainteresowaniem zbada\u0107 mo\u017cliwo\u015b\u0107 po\u0142\u0105czenia biznes\u00f3w\u201d.", "Potencjalna warto\u015b\u0107 po\u0142\u0105czonych koncern\u00f3w mo\u017ce osi\u0105gn\u0105\u0107 ok. 37 mld dolar\u00f3w, a roczna produkcja ok. 9 mln egzemplarzy samochod\u00f3w osobowych i lekkich pojazd\u00f3w dostawczych. Tym samym, pod wzgl\u0119dem produkcji, nowy podmiot uplasowa\u0142by si\u0119 na trzecim miejscu za Volkswagenem i Toyot\u0105. Dodatkowo wed\u0142ug FCA po\u0142\u0105czenie przynios\u0142oby roczne oszcz\u0119dno\u015bci rz\u0119du 5,6 mld dolar\u00f3w.", "FCA uwa\u017ca, \u017ce dzi\u0119ki porozumieniu z Renault firmy zwi\u0119kszy\u0142yby obecno\u015b\u0107 w kluczowych regionach, a tak\u017ce zapewni\u0142y \u201eszerokie i uzupe\u0142niaj\u0105ce si\u0119 portfolio, kt\u00f3rego oferta zaspokoi rynek w segmentach od luksusowego po masowy\u201d.", "G\u0142\u00f3wnym udzia\u0142owcem Renault jest francuski rz\u0105d z pakietem 15 proc. Natomiast w przypadku FCA jest to rodzina Agnelli, kt\u00f3ra posiada 29 proc. akcji. (PAP)", "akl/ mal/", "arch."]}
{"url": "https://www.bankier.pl/moto/minister-finansow-o-fuzji-renault-fiat-musimy-bronic-swoich-interesow-3480/", "title": ["Minister finans\u00f3w o fuzji Renault-Fiat: musimy broni\u0107 swoich interes\u00f3w"], "lead": [], "text": ["W rozmowie z radiem RTL doda\u0142, \u017ce rz\u0105d francuski b\u0119dzie zabiega\u0142 o uzyskanie \u201eczterech gwarancji\u201d w sprawie ewentualnego porozumienia o fuzji, w tym ochrony miejsc pracy we Francji, odpowiedniej reprezentacji Francji w zarz\u0105dzie nowego podmiotu oraz jego wiod\u0105cej pozycji w rozwijaniu akumulator\u00f3w elektrycznych.", "\u201ePo pierwsze: miejsca pracy i zak\u0142ady w przemy\u015ble. Bardzo jasno zakomunikowa\u0142em prezesowi Renault (Jean-Dominique\u2019owi Senardowi \u2013 PAP), \u017ce jest to pierwsza z gwarancji, jakich oczekuj\u0119 od niego na otwarciu tych negocjacji (\u2026)\u201d \u2013 podkre\u015bli\u0142 Le Maire.", "Potwierdzi\u0142, \u017ce je\u015bli dojdzie do fuzji Renault i Fiata, pakiet udzia\u0142\u00f3w pa\u0144stwa francuskiego w tym pierwszym koncernie spadnie z obecnych 15 proc. do 7,5 proc.", "W poniedzia\u0142ek Fiat Chrysler Automobiles (FCA) z\u0142o\u017cy\u0142 Renault propozycj\u0119 po\u0142\u0105czenia si\u0119 w jeden podmiot. Renault zapowiedzia\u0142, \u017ce postanowi\u0142 \u201ez zainteresowaniem zbada\u0107 mo\u017cliwo\u015b\u0107 po\u0142\u0105czenia biznes\u00f3w\u201d.", "Potencjalna warto\u015b\u0107 po\u0142\u0105czonych koncern\u00f3w mo\u017ce osi\u0105gn\u0105\u0107 ok. 37 mld dolar\u00f3w, a roczna produkcja ok. 9 mln egzemplarzy samochod\u00f3w osobowych i lekkich pojazd\u00f3w dostawczych. Tym samym, pod wzgl\u0119dem produkcji, nowy podmiot uplasowa\u0142by si\u0119 na trzecim miejscu za Volkswagenem i Toyot\u0105. Dodatkowo wed\u0142ug FCA po\u0142\u0105czenie przynios\u0142oby roczne oszcz\u0119dno\u015bci rz\u0119du 5,6 mld dolar\u00f3w.", "FCA uwa\u017ca, \u017ce dzi\u0119ki porozumieniu z Renault firmy zwi\u0119kszy\u0142yby obecno\u015b\u0107 w kluczowych regionach, a tak\u017ce zapewni\u0142y \u201eszerokie i uzupe\u0142niaj\u0105ce si\u0119 portfolio, kt\u00f3rego oferta zaspokoi rynek w segmentach od luksusowego po masowy\u201d.", "Wed\u0142ug cytowanego we wtorek \u017ar\u00f3d\u0142a w Renault zarz\u0105d tego przedsi\u0119biorstwa by\u0107 mo\u017ce na pocz\u0105tku przysz\u0142ego tygodnia zwo\u0142a posiedzenie, na kt\u00f3rym zostanie om\u00f3wiona propozycja po\u0142\u0105czenia firmy z FCA.", "W przypadku FCA g\u0142\u00f3wnym udzia\u0142owcem jest rodzina Agnelli, kt\u00f3ra posiada 29 proc. akcji."]}
{"url": "https://www.bankier.pl/moto/volvo-sprzedalo-817-autobusow-hybrydowych-od-stycznia-2018-r-3488/", "title": ["Volvo sprzeda\u0142o 817 autobus\u00f3w hybrydowych od stycznia 2018 r."], "lead": ["Od stycznia 2018 r. do kwietnia 2019 r. liczba sprzedanych i zam\u00f3wionych autobus\u00f3w hybrydowych Volvo wynios\u0142a 817 sztuk. Najwi\u0119cej trafi\u0142o do Wielkiej Brytanii, Hiszpanii i Belgii. W Polsce Volvo sprzeda\u0142o ponad 80 autobus\u00f3w hybrydowych \u2013 poda\u0142a sp\u00f3\u0142ka."], "text": ["Anna Nojszewska z Volvo Polska we wtorek poinformowa\u0142a PAP, \u017ce od 2010 roku, kiedy to rozpocz\u0119\u0142a si\u0119 produkcja tych autobus\u00f3w we wroc\u0142awskiej fabryce, Volvo dostarczy\u0142o ponad 4 tys. hybryd klientom z 23 kraj\u00f3w. W okresie od 1 stycznia 2018 r. do 1 kwietnia 2019 r. liczba sprzedanych i zam\u00f3wionych autobus\u00f3w hybrydowych wynios\u0142a 817 sztuk.", "Doda\u0142a, \u017ce w Polsce trafi\u0142y do takich miast jak m.in. Bia\u0142ystok, Sosnowiec, Krosno, Krak\u00f3w, Jelenia G\u00f3ra, Leszno, Warszawa, \u015awierklaniec, K\u0119dzierzyn Ko\u017ale, Koszalin.", "\u201eAutobusy hybrydowe Volvo to tak zwane autobusy typu full-hybrids. Zar\u00f3wno podczas postoju na przystanku, jak i podczas ruszania, a\u017c do osi\u0105gni\u0119cia pr\u0119dko\u015bci 20 km/h, mog\u0105 porusza\u0107 si\u0119 nie emituj\u0105c spalin, zasilane wy\u0142\u0105cznie energi\u0105 elektryczn\u0105. Powy\u017cej tej pr\u0119dko\u015bci nap\u0119d zapewniony jest przez ma\u0142y silnik spalinowy. Zu\u017cycie paliwa i emisja CO2 s\u0105 do 39 proc. ni\u017csze ni\u017c w przypadku por\u00f3wnywalnego autobusu z silnikiem diesla\u201d \u2013 wyja\u015bni\u0142a Nojszewska.", "Doda\u0142a, \u017ce w przeciwie\u0144stwie do hybryd typu plug-in, czyli zasilanych z sieci i autobus\u00f3w w pe\u0142ni elektrycznych, autobusy hybrydowe Volvo nie wymagaj\u0105 specjalnej infrastruktury. Ich akumulatory s\u0105 \u0142adowane na pok\u0142adzie pojazdu z wykorzystaniem energii generowanej podczas hamowania silnikiem.", "\u201eOznacza to, \u017ce autobusy hybrydowe mog\u0105 by\u0107 u\u017cywane na ka\u017cdej linii autobusowej, zar\u00f3wno w ruchu miejskim jak i na przedmie\u015bciach. Tak\u017ce pod wzgl\u0119dem wydajno\u015bci oferuj\u0105 znaczn\u0105 elastyczno\u015b\u0107. Autobusy hybrydowe Volvo s\u0105 dost\u0119pne w konwencjonalnej konfiguracji 12-metrowej, a tak\u017ce jako autobusy przegubowe i pi\u0119trowe\u201d \u2013 przekaza\u0142a Nojszewska.", "\u201eW tym samym czasie, gdy ro\u015bnie sprzeda\u017c naszych elektrycznych hybryd i autobus\u00f3w w pe\u0142ni elektrycznych, obserwujemy r\u00f3wnie\u017c sta\u0142y popyt na nasze modele hybrydowe. Wykorzystanie elektrycznego nap\u0119du, zar\u00f3wno przy niskich pr\u0119dko\u015bciach jak i na przystankach autobusowych, dobra wydajno\u015b\u0107 energetyczna i du\u017ca elastyczno\u015b\u0107 czyni\u0105 z nich szczeg\u00f3lnie atrakcyjn\u0105 alternatyw\u0119 zar\u00f3wno dla ma\u0142ych, jak i du\u017cych miast\u201d \u2013 m\u00f3wi\u0142a Marie Carlsson, dyrektor ds. rozwi\u0105za\u0144 e-mobility Solutions Europe w Volvo Buses, cytowana z przes\u0142anym PAP komunikacie.", "Jak podano, najwi\u0119kszym rynkiem dla autobus\u00f3w hybrydowych Volvo jest obecnie Wielka Brytania, kt\u00f3ra stanowi prawie po\u0142ow\u0119 ca\u0142kowitej sprzeda\u017cy. W ci\u0105gu ostatnich kilku lat odnotowano znaczny wzrost popytu w kilku krajach, zw\u0142aszcza w Belgii i Hiszpanii. Klienci na rynku hiszpa\u0144skim zainwestowali w ponad 300 autobus\u00f3w hybrydowych Volvo, z czego tylko w ubieg\u0142ym roku w 120 sztuk. W Szwecji Volvo Buses sprzeda\u0142o ponad 200 autobus\u00f3w hybrydowych.", "autor: Roman Skiba"]}
{"url": "https://www.bankier.pl/moto/w-fabryce-vw-we-wrzesni-wyprodukowano-20-tys-aut-man-tge-3498/", "title": ["W fabryce VW we Wrze\u015bni wyprodukowano 20 tys. aut man tge"], "lead": ["Z linii produkcyjnych zak\u0142adu Volkswagen Pozna\u0144 we Wrze\u015bni zjecha\u0142o dot\u0105d 20 tys. samochod\u00f3w man tge. Sp\u00f3\u0142ka poda\u0142a, \u017ce produkcja tych aut stanowi obecnie 12 proc. ca\u0142kowitego wolumenu wrzesi\u0144skiej fabryki."], "text": ["Volkswagen Pozna\u0144 poinformowa\u0142, \u017ce jubileuszowy samoch\u00f3d z numerem 20 000 ma zabudow\u0119 dostawcz\u0105 i silnik elektryczny o mocy 136 KM.", "\u201eZak\u0142ad we Wrze\u015bni jest jedn\u0105 z najnowocze\u015bniejszych fabryk motoryzacyjnych na \u015bwiecie. Wsp\u00f3\u0142praca z mark\u0105 MAN daje mo\u017cliwo\u015b\u0107 pe\u0142nego wykorzystania potencja\u0142u naszego zak\u0142adu, a jednocze\u015bnie dzi\u0119ki synergii i wsp\u00f3\u0142pracy w ramach jednego koncernu oferujemy najlepsze rozwi\u0105zania dla naszych klient\u00f3w\u201d \u2013 powiedzia\u0142 cytowany w komunikacie prasowym prezes zarz\u0105du sp\u00f3\u0142ki Volkswagen Pozna\u0144 Jens Ocksen.", "W 2018 roku linie produkcyjne we Wrze\u015bni opu\u015bci\u0142o \u0142\u0105cznie 75,9 tys. samochod\u00f3w, w tym blisko 66,9 tys. szt. samochod\u00f3w VW crafter oraz 9 tys. aut man tge, co stanowi 12 proc. ca\u0142kowitego wolumenu produkcyjnego. Planowana wielko\u015b\u0107 produkcji samochod\u00f3w MAN w 2019 wyniesie ok. 16,7 tys. pojazd\u00f3w.", "Zak\u0142ad we Wrze\u015bni pracuje w systemie trzyzmianowym, stan zatrudnienia wynosi obecnie ponad 3,4 tys. os\u00f3b, a dzienna produkcja to 420 pojazd\u00f3w. Wraz z uruchomieniem trzeciej zmiany produkcyjnej we wrze\u015bniu 2018 roku zak\u0142ad osi\u0105gn\u0105\u0142 pe\u0142ne moce produkcyjne.", "Volkswagen Pozna\u0144 to najwi\u0119kszy producent samochod\u00f3w w Polsce. W 2018 roku ta\u015bmy produkcyjne opu\u015bci\u0142o rekordowe 266,8 tys. samochod\u00f3w.", "Sp\u00f3\u0142ka zatrudnia w czterech zak\u0142adach produkcyjnych w Wielkopolsce ponad 11 tys. os\u00f3b; jest najwi\u0119kszym pracodawc\u0105 w regionie. W Poznaniu mie\u015bci si\u0119 odlewnia oraz zak\u0142ad produkuj\u0105cy modele VW caddy i VW transporter. W Swarz\u0119dzu zlokalizowane jest zaplecze produkcyjne, park dostawc\u00f3w oraz zak\u0142ad zabud\u00f3w specjalnych. We Wrze\u015bni produkowany jest model VW crafter oraz man tge, a tak\u017ce zabudowy specjalne bazuj\u0105ce na modelach crafter i man. (PAP)", "autor: Rafa\u0142 Pogrzebny", "rpo/ skr/"]}
{"url": "https://www.bankier.pl/moto/od-poczatku-roku-w-polsce-zarejestrowano-233-279-osobowek-3511/", "title": ["Od pocz\u0105tku roku w Polsce zarejestrowano 233 279 osob\u00f3wek"], "lead": ["Od pocz\u0105tku 2019 r. zarejestrowano w Polsce 233 279 samochod\u00f3w osobowych, o 2,73 proc. wi\u0119cej w stosunku do analogicznego okresu ub. roku \u2013 poda\u0142 we wtorek Instytut Bada\u0144 Rynku Motoryzacyjnego Samar."], "text": ["Jak poinformowa\u0142 Samar, powo\u0142uj\u0105c si\u0119 na Centraln\u0105 Ewidencj\u0119 Pojazd\u00f3w i Kierowc\u00f3w (CEPiK), w maju 2019 roku zarejestrowano w Polsce ponad 53 tys. samochod\u00f3w osobowych oraz dostawczych o dopuszczalnej masie do 3,5 t, czyli o 11,56 proc. (5518 sztuk) wi\u0119cej ni\u017c w analogicznym okresie roku 2018 oraz o 1,83 proc. (959 sztuk.) wi\u0119cej ni\u017c w kwietniu 2019 roku.", "W raporcie wskazano, \u017ce utrzymuj\u0105cy si\u0119 po pi\u0119ciu miesi\u0105cach trend rosn\u0105cej sprzeda\u017cy samochod\u00f3w (w por\u00f3wnaniu do analogicznego okresu w 2018 roku) to tradycyjnie, podobnie jak w ubieg\u0142ych miesi\u0105cach, zas\u0142uga du\u017cej aktywno\u015bci ze strony firm.", "\u201eW maju br. kupi\u0142y one o 3,18 proc. wi\u0119cej samochod\u00f3w osobowych ni\u017c w kwietniu, a wyniki skumulowane po pi\u0119ciu miesi\u0105cach 2019 roku wskazuj\u0105, \u017ce zakupy firmowe wzros\u0142y rok do roku o 1,78 proc.\u201d \u2013 podali autorzy raportu. Wskazali, \u017ce nabywcy indywidualni nadal zaopatruj\u0105 si\u0119 przede wszystkim w pojazdy u\u017cywane, przy du\u017cym udziale samochod\u00f3w pochodz\u0105cych z importu.", "Jak informuje Samar, w maju bie\u017c\u0105cego roku utrzyma\u0142 si\u0119 wysoki poziom reeksportu, cho\u0107 w por\u00f3wnaniu do maja roku 2018 nieco spad\u0142, o 0,08 proc. Wskazano, \u017ce ok. 9 proc. aut (4800 sztuk) spo\u015br\u00f3d zarejestrowanych w Polsce w maju br. zosta\u0142o najprawdopodobniej wywiezionych z kraju zaraz po rejestracji w ramach tzw. reeksportu. Dodano, \u017ce \u201ezjawisko to powoduje, \u017ce liczba samochod\u00f3w, kt\u00f3re pozostaj\u0105 na rynku krajowym jest de facto ni\u017csza ni\u017c wynika to z liczby ich rejestracji\u201d.", "Longina Grzeg\u00f3rska-Szpyt"]}
{"url": "https://www.bankier.pl/moto/francuski-minister-finansow-nie-nalezy-sie-spieszyc-z-fuzja-renault-i-fiat-chrysler-3513/", "title": ["Francuski minister finans\u00f3w: Nie nale\u017cy si\u0119 spieszy\u0107 z fuzj\u0105 Renault i Fiat Chrysler"], "lead": ["Francuski minister finans\u00f3w Bruno Le Maire o\u015bwiadczy\u0142 w \u015brod\u0119, \u017ce firmy motoryzacyjne Renault i Fiat Chrysler Automobiles (FCA) nie powinny si\u0119 spieszy\u0107 z fuzj\u0105. Zaznaczy\u0142, \u017ce rz\u0105d Francji opowiada si\u0119 za tym po\u0142\u0105czeniem, ale stawia warunki."], "text": ["W wypowiedzi dla telewizji BFM Le Maire podkre\u015bli\u0142, \u017ce francuski rz\u0105d chce miejsca w zarz\u0105dzie po\u0142\u0105czonej firmy. Uwa\u017ca te\u017c, \u017ce jej centrala powinna si\u0119 znajdowa\u0107 we Francji. \u201eDajmy sobie czas, \u017ceby zrobi\u0107 to dobrze. Chcemy tej fuzji, ale nie na ka\u017cdych warunkach\u201d \u2013 o\u015bwiadczy\u0142.", "Pa\u0144stwo francuskie jest najwi\u0119kszym pojedynczym udzia\u0142owcem Renault (15 proc.). W FCA g\u0142\u00f3wnym udzia\u0142owcem jest rodzina Agnelli, kt\u00f3ra posiada 29 proc. akcji.", "Fiat Chrysler Automobiles z\u0142o\u017cy\u0142 27 maja propozycj\u0119 fuzji z Renault. Potencjalna warto\u015b\u0107 po\u0142\u0105czonych koncern\u00f3w mo\u017ce osi\u0105gn\u0105\u0107 ok. 37 mld dolar\u00f3w, a roczna produkcja ok. 9 mln samochod\u00f3w osobowych i lekkich pojazd\u00f3w dostawczych. Tym samym, pod wzgl\u0119dem produkcji, nowy podmiot uplasowa\u0142by si\u0119 na trzecim miejscu, za Volkswagenem i Toyot\u0105. Dodatkowo wed\u0142ug FCA po\u0142\u0105czenie przynios\u0142oby roczne oszcz\u0119dno\u015bci rz\u0119du 5,6 mld dolar\u00f3w.", "Zarz\u0105d Renault ma w \u015brod\u0119 wieczorem omawia\u0107 t\u0119 ofert\u0119.", "W ko\u0144cu maja Le Maire zapowiada\u0142, \u017ce rz\u0105d francuski b\u0119dzie zabiega\u0142 o uzyskanie \u201eczterech gwarancji\u201d w sprawie ewentualnego porozumienia o fuzji, w tym ochrony miejsc pracy we Francji oraz odpowiedniej reprezentacji Francji w zarz\u0105dzie nowego podmiotu.", "Renault, Nissan i Mitsubishi tworz\u0105 sojusz motoryzacyjny. Obecnie europejska firma ma pozycj\u0119 dominuj\u0105c\u0105 wobec Nissana, kontroluj\u0105c 43,4 proc. jego akcji (z prawem g\u0142osu). Z kolei do Nissana nale\u017cy 34 proc. Mitsubishi i 15 proc. udzia\u0142\u00f3w Renault (bez prawa g\u0142osu).", "Szef Nissana Hiroto Saikawa wyra\u017ca\u0142 we wtorek w\u0105tpliwo\u015b\u0107, czy jego firma b\u0119dzie zaanga\u017cowana w fuzj\u0119 Renault z FCA. Zamiast tej fuzji sugerowa\u0142 przy\u0142\u0105czenie si\u0119 FCA do sojuszu Renault-Nisan-Mitsubishi. Podkre\u015bli\u0142, \u017ce po\u0142\u0105czenie Renault z FCA \u201eznacz\u0105co zmieni\u0142oby\u201d struktur\u0119 partnerstwa Nissana z Renault.", "az/ mal/"]}
{"url": "https://www.bankier.pl/moto/zakaz-wyprzedzania-dla-ciezarowek-ministerstwo-pracuje-nad-przepisami-3519/", "title": ["Zakaz wyprzedzania dla ci\u0119\u017car\u00f3wek? Ministerstwo pracuje nad przepisami"], "lead": ["Wyprzedzaj\u0105ce si\u0119 ci\u0119\u017car\u00f3wki s\u0105 zmor\u0105 kierowc\u00f3w. By\u0107 mo\u017ce wkr\u00f3tce problem zniknie. Ministerstwo analizuje mo\u017cliwo\u015b\u0107 wprowadzenia przepis\u00f3w, kt\u00f3re ograniczy\u0142yby d\u0142ugotrwa\u0142e wyprzedzanie przez ci\u0119\u017car\u00f3wki na autostradach i drogach ekspresowych \u2013 donosi serwis Autokult.pl."], "text": ["Wyprzedzaj\u0105ce si\u0119 ci\u0119\u017car\u00f3wki s\u0105 zmor\u0105 kierowc\u00f3w. By\u0107 mo\u017ce wkr\u00f3tce problem zniknie. Ministerstwo analizuje mo\u017cliwo\u015b\u0107 wprowadzenia przepis\u00f3w, kt\u00f3re ograniczy\u0142yby d\u0142ugotrwa\u0142e wyprzedzanie przez ci\u0119\u017car\u00f3wki na autostradach i drogach ekspresowych \u2013 donosi serwis Autokult.pl.", "Tak\u0105 odpowied\u017a na swoj\u0105 interpelacj\u0119 otrzyma\u0142 pose\u0142 PO Grzegorz Furgo. Kiedy przepisy mia\u0142yby zosta\u0107 wprowadzone \u2013 nie wiadomo. Problem jednak jest pal\u0105cy, tym bardziej \u017ce wkr\u00f3tce rozpoczn\u0105 si\u0119 wakacje i ruch na polskich autostradach i drogach ekspresowych b\u0119dzie jeszcze wi\u0119kszy.", "Mo\u017cliwo\u015b\u0107 wprowadzania zakaz\u00f3w wyprzedzania na konkretnych odcinkach dr\u00f3g mog\u0105 wprowadza\u0107 ich zarz\u0105dcy, brak jednak jednolitych przepis\u00f3w, kt\u00f3re obowi\u0105zywa\u0142yby na wszystkich drogach.", "Takie ograniczenie Generalna Dyrekcja Dr\u00f3g Krajowych i Autostrad zastosowa\u0142a m.in. na notorycznie zakorkowanej autostradzie A4. ", " Za z\u0142amanie zakazu i wyprzedzanie grozi im 500 z\u0142 mandatu i 5 punkt\u00f3w karnych.", "Jak t\u0142umacz\u0105 policjanci, kierowcy ci\u0119\u017car\u00f3wek cz\u0119sto zmieniaj\u0105 pas na lewy bez kierunkowskaz\u00f3w, doprowadzaj\u0105c do niebezpiecznych sytuacji. Samo wyprzedzanie w przypadku ci\u0119\u017car\u00f3wek trwa tak\u017ce d\u0142u\u017cej, ze wzgl\u0119du na ni\u017csz\u0105 o 50 km/h dopuszczaln\u0105 pr\u0119dko\u015b\u0107 w por\u00f3wnaniu do aut osobowych i u\u017cywanie przez kierowc\u00f3w TIR-\u00f3w tempomat\u00f3w."]}
{"url": "https://www.bankier.pl/moto/personalizacja-przyszloscia-branzy-moto-3329/", "title": ["Personalizacja przysz\u0142o\u015bci\u0105 bran\u017cy moto"], "lead": ["\u2013 Coraz cz\u0119\u015bciej b\u0119dziemy customizowa\u0107 samochody. Innymi s\u0142owy b\u0119dziemy kupowa\u0107 co\u015b co jest wersj\u0105 podstawow\u0105 i p\u00f3\u017aniej dostosowywa\u0107 do w\u0142asnych potrzeb. I tutaj bardzo cz\u0119sto przedstawia si\u0119 taki przyk\u0142ad smartfona, to jest dok\u0142adnie to samo. Tam mamy urz\u0105dzenie, kt\u00f3re dzwoni, a tu mamy urz\u0105dzenie, kt\u00f3re je\u017adzi, natomiast kt\u00f3re chcemy i mo\u017cemy personalizowa\u0107, dostosowywa\u0107 do w\u0142asnych potrzeb \u2013 m\u00f3wi Miros\u0142aw Michna, partner w dziale doradztwa podatkowego, szef zespo\u0142u doradc\u00f3w dla bran\u017cy motoryzacyjnej w KPMG w Polsce."], "text": ["\u2013 Coraz cz\u0119\u015bciej b\u0119dziemy customizowa\u0107 samochody. Innymi s\u0142owy b\u0119dziemy kupowa\u0107 co\u015b co jest wersj\u0105 podstawow\u0105 i p\u00f3\u017aniej dostosowywa\u0107 do w\u0142asnych potrzeb. I tutaj bardzo cz\u0119sto przedstawia si\u0119 taki przyk\u0142ad smartfona, to jest dok\u0142adnie to samo. Tam mamy urz\u0105dzenie, kt\u00f3re dzwoni, a tu mamy urz\u0105dzenie, kt\u00f3re je\u017adzi, natomiast kt\u00f3re chcemy i mo\u017cemy personalizowa\u0107, dostosowywa\u0107 do w\u0142asnych potrzeb \u2013 m\u00f3wi Miros\u0142aw Michna, partner w dziale doradztwa podatkowego, szef zespo\u0142u doradc\u00f3w dla bran\u017cy motoryzacyjnej w KPMG w Polsce."]}
{"url": "https://www.bankier.pl/moto/volkswagen-dostarczy-policji-400-radiowozow-3332/", "title": ["Volkswagen dostarczy policji 400 radiowoz\u00f3w"], "lead": ["Blisko 400 nowych samochod\u00f3w kupi Komenda G\u0142\u00f3wna Policji. Przetarg na dostarczenie aut wygra\u0142 Volkswagen. Samochody zosta\u0142y zaprezentowane na targach Europoltech."], "text": ["Blisko 400 nowych samochod\u00f3w kupi Komenda G\u0142\u00f3wna Policji. Przetarg na dostarczenie aut wygra\u0142 Volkswagen. Samochody zosta\u0142y zaprezentowane na targach Europoltech.", "Na komisariaty policji jeszcze przed wakacjami trafi 106 egzemplarzy modelu crafter, 250 transporter i 35 caddy. B\u0119d\u0105 to auta produkowane w fabrykach koncernu w Poznaniu i Wrze\u015bni.", "Auta zam\u00f3wione przez policj\u0119 b\u0119d\u0105 wykorzystywane jako tzw. ma\u0142e wi\u0119\u017aniarki. Jednorazowo b\u0119dzie mog\u0142o nimi podr\u00f3\u017cowa\u0107 czterech policjant\u00f3w i czterech zatrzymanych. Nowy policyjny VW crafter b\u0119dzie wyposa\u017cony w dwulitrowy 177-konny silnik i 6-biegow\u0105 skrzyni\u0119 bieg\u00f3w. Auto zostanie wzmocnione w por\u00f3wnaniu z cywiln\u0105 wersj\u0105. Jak na swojej stronie internetowej informuje producent, w pojazdach zostan\u0105 zamontowane m.in. wzmocnione akumulatory (92 Ah i 520 A) i alternatory (250 A), a tak\u017ce amortyzatory i stabilizatory zawieszenia.", "Od wakacji do u\u017cytku policjant\u00f3w b\u0119dzie tak\u017ce 36 volkswagen\u00f3w caddy. W autach zostan\u0105 zamontowane 125-konne silniki o pojemno\u015bci 1\u00a0400 ccm, a tak\u017ce 7-stopniowe automatyczne skrzynie bieg\u00f3w, automatyczna klimatyzacj\u0119, biksenonowe reflektory, tempomat, system stabilizacji toru jazdy i sze\u015b\u0107 poduszek powietrznych. We wszystkich zam\u00f3wionych przez policj\u0119 pojazdach, zostanie wydzielony przedzia\u0142 dla konwojowanego.", " Auta b\u0119d\u0105 postrachem pirat\u00f3w drogowych. Nowe oznakowane radiowozy b\u0119d\u0105 wyposa\u017cone w 184-konne silniki, zapewniaj\u0105ce maksymaln\u0105 pr\u0119dko\u015b\u0107 240 km/h i przyspieszenie do setki w 7 sekund. Na polskie drogi trafi tak\u017ce 31 nieoznakowanych bmw serii 3 w wersji gran turismo, wyposa\u017conych w 252-konne silniki."]}
{"url": "https://www.bankier.pl/moto/bmw-liderem-rynku-aut-luksusowych-w-polsce-3348/", "title": ["BMW liderem rynku aut luksusowych w Polsce"], "lead": ["BMW ponownie cieszy si\u0119 najwi\u0119ksz\u0105 popularno\u015bci\u0105 w\u015br\u00f3d aut luksusowych w Polsce \u2013 wynika z danych Instytutu Bada\u0144 Rynku Motoryzacyjnego Samar. W kwietniu bawarska marka sprzedaj\u0105c 1891 pojazd\u00f3w wyprzedzi\u0142a w zestawieniu mercedesa. Najpopularniejszym modelem by\u0142o jednak volvo XC60."], "text": ["BMW ponownie cieszy si\u0119 najwi\u0119ksz\u0105 popularno\u015bci\u0105 w\u015br\u00f3d aut luksusowych w Polsce \u2013 wynika z danych Instytutu Bada\u0144 Rynku Motoryzacyjnego Samar. W kwietniu bawarska marka sprzedaj\u0105c 1891 pojazd\u00f3w wyprzedzi\u0142a w zestawieniu mercedesa. Najpopularniejszym modelem by\u0142o jednak volvo XC60.", "Cho\u0107 w kwietniu sprzeda\u017c aut klasy premium (o warto\u015bci powy\u017cej 150 tys. z\u0142) spad\u0142a o 16,7 proc. w por\u00f3wnaniu z marcem, to producent\u00f3w cieszy\u0107 mo\u017ce wzrost w skali rocznej. W stosunku do kwietnia ubieg\u0142ego roku Polacy kupili bowiem o 22,7 proc. wi\u0119cej aut z wy\u017cszej p\u00f3\u0142ki. Popyt na nie ro\u015bnie szybciej ni\u017c ca\u0142y rynek. W por\u00f3wnaniu z kwietniem, wzrost sprzeda\u017cy wszystkich aut w Polsce, wed\u0142ug danych Polskiego Zwi\u0105zku Przemys\u0142u Motoryzacyjnego, wzr\u00f3s\u0142 o 3,7 proc.", "Najwi\u0119cej aut klasy premium sprzeda\u0142o BMW (1891 sztuk). W\u015br\u00f3d dziesi\u0119ciu najpopularniejszych modeli, a\u017c po\u0142owa to egzemplarze BMW. Za bawarskim koncernem znalaz\u0142y si\u0119 mercedes (1558) i volvo (1132). Czo\u0142ow\u0105 pi\u0119tnastk\u0119 z kilkoma sprzedanymi egzemplarzami zamkn\u0119\u0142y maserati (7) i lamborghini (5). Nieco cz\u0119\u015bciej Polacy rejestrowali w kwietniu elektryczne tesle (13). Od pocz\u0105tku roku ameryka\u0144ska marka sprzeda\u0142a w Polsce 23 pojazdy.", "\u0179r\u00f3d\u0142o: Dane Instytutu Bada\u0144 Rynku Motoryzacyjnego Samar", "Najwi\u0119kszy spadek rejestracji, wed\u0142ug danych Samar, w pierwszych czterech miesi\u0105cach roku zanotowa\u0142o infiniti. Marka nale\u017c\u0105ca do koncernu Nissana sprzeda\u0142a w tym czasie 90 aut, o 63,4 proc. mniej ni\u017c w analogicznym okresie ubieg\u0142ego roku. Kiepski wynik to prawdopodobnie efekt decyzji koncernu o wycofaniu marki z europejskiego rynku.", "Najpopularniejszym modelem w kwietniu by\u0142o volvo xc60 (561 sprzedanych egzemplarzy). Model rodem Szwecji by\u0142 tak\u017ce najcz\u0119\u015bciej kupowany w pierwszych czterech miesi\u0105cach roku (1878). W pierwszej dziesi\u0105tce w kwietniu znalaz\u0142o si\u0119 a\u017c pi\u0119\u0107 modeli BMW \u2013 i3 (315), 3 (308), x3 (266), 5 (225) i x5 (177). Polacy ch\u0119tnie si\u0119gali te\u017c po mercedesy \u2013 klasy c (239), klasy a (220) oraz model glc coupe (239).", "Auta luksusowe by\u0142y w kwietniu przewa\u017cnie rejestrowane przez firmy \u2013 91,1 proc."]}
{"url": "https://www.bankier.pl/moto/nie-stac-nas-na-rezygnacje-z-diesli-3371/", "title": ["Nie sta\u0107 nas na rezygnacj\u0119 z diesli"], "lead": ["\u2013 Polskie miasta przymierzaj\u0105 si\u0119 do wyrzucenia diesli z centr\u00f3w, ale czy kierowcy i bran\u017ca motoryzacyjna s\u0105 na to gotowi? Wydaje si\u0119, \u017ce Polak\u00f3w na razie na to nie sta\u0107. Ci\u0105gle dwie trzecie rejestrowanych w Polsce aut to samochody u\u017cywane \u2013 m\u00f3wi prezes Polskiego Zwi\u0105zku Przemys\u0142u Motoryzacyjnego Jakub Fary\u015b w rozmowie z Bankier.pl na Europejskim Kongresie Gospodarczym w Katowicach."], "text": ["\u2013 Polskie miasta przymierzaj\u0105 si\u0119 do wyrzucenia diesli z centr\u00f3w, ale czy kierowcy i bran\u017ca motoryzacyjna s\u0105 na to gotowi? Wydaje si\u0119, \u017ce Polak\u00f3w na razie na to nie sta\u0107. Ci\u0105gle dwie trzecie rejestrowanych w Polsce aut to samochody u\u017cywane \u2013 m\u00f3wi prezes Polskiego Zwi\u0105zku Przemys\u0142u Motoryzacyjnego Jakub Fary\u015b w rozmowie z Bankier.pl na Europejskim Kongresie Gospodarczym w Katowicach.", "Od 2030 r., zgodnie z decyzj\u0105 Rady Unii Europejskiej, emisje dwutlenku w\u0119gla z nowych samochod\u00f3w osobowych b\u0119d\u0105 musia\u0142y by\u0107 ni\u017csze o 37,5 proc., z aut dostawczych o 31 proc., a ci\u0119\u017carowych o 30 proc. w por\u00f3wnaniu z 2021 r. Z kolei ustawa o elektromobilno\u015bci i paliwach alternatywnych uchwalona w ubieg\u0142ym roku przez Sejm daje samorz\u0105dom mo\u017cliwo\u015b\u0107 ograniczania wjazdu diesli do \u015bcis\u0142ych centr\u00f3w miast. Jak twierdzi Jakub Fary\u015b, bran\u017ca motoryzacyjna jest gotowa na wprowadzenie rygorystycznych wymog\u00f3w, ale polscy klienci niekoniecznie.", "\u2013 Bran\u017ca motoryzacyjna jest przygotowana, aby proponowa\u0107 klientom rozwi\u0105zania oczekiwane przez Komisj\u0119 Europejsk\u0105, rz\u0105d czy samorz\u0105dy. Pami\u0119tajmy jednak, \u017ce wszystkie wprowadzane ograniczenia ostatecznie spotykaj\u0105 klient\u00f3w, a dwie trzecie, a\u017c milion rejestrowanych w Polsce aut, to samochody u\u017cywane, kt\u00f3re kosztuj\u0105 mniej wi\u0119cej 20 tys. z\u0142. Obecnie po\u0142owa rejestrowanych aut ma co najmniej 10 lat \u2013 zauwa\u017ca Fary\u015b. \u2013 Wydaje si\u0119, \u017ce Polak\u00f3w na razie na to nie sta\u0107 \u2013 zaznacza.", ", kt\u00f3ry po wprowadzeniu Strefy Czystego Transportu na Kazimierzu w najbli\u017cszych miesi\u0105cach przeprowadzi badania spalin generowanych przez auta. Wyniki b\u0119d\u0105 dla urz\u0119dnik\u00f3w podstaw\u0105 wyboru kierunku, w kt\u00f3rym b\u0119dzie zmierza\u0142a miejska polityka antysmogowa i ewentualnego ograniczenia wjazdu diesli do centrum Krakowa.", "Bardziej restrykcyjne w walce ze spalinami s\u0105 miasta Europy Zachodniej. Kopc\u0105ce diesle z centr\u00f3w wyrzuci\u0142y ju\u017c Oslo, Berlin, Monachium i Hamburg, a w tym roku do tego grona do\u0142\u0105czy\u0142 Stuttgart. Z kolei w Londynie za wjazd do strefy ultraniskiej emisji pomi\u0119dzy godz. 7 a 18 trzeba zap\u0142aci\u0107 24 funty, a w Brukseli za jazd\u0119 autem niespe\u0142niaj\u0105cym norm Euro 6 grozi 350 euro mandatu.", "Zdaniem Jakuba Farysia, od przej\u015bcia na alternatywne \u017ar\u00f3d\u0142a nap\u0119du nie uciekniemy tak\u017ce w Polsce.", "\u2013 Nowe samochody oferowane w Polsce b\u0119d\u0105 wyposa\u017cane w alternatywne \u017ar\u00f3d\u0142a nap\u0119du. To jednak przecie\u017c nie tylko auta w pe\u0142ni elektryczne, bateryjne, ale tak\u017ce hybrydy, hybrydy plug-in, auta zasilane gazem CNG i LNG, a w przysz\u0142o\u015bci zapewne tak\u017ce na wod\u00f3r \u2013 m\u00f3wi prezes PZPM."]}
{"url": "https://www.bankier.pl/moto/usterki-w-kilku-tysiacach-aut-mercedesy-subaru-i-kie-do-naprawy-3382/", "title": ["Usterki w kilku tysi\u0105cach aut. Mercedesy, subaru i kie do naprawy"], "lead": ["6 tysi\u0119cy samochod\u00f3w o\u015bmiu marek, producenci zg\u0142osili jako wadliwe. Usterki wykry\u0142y Mercedes, Subaru, KIA, Land Rover, Volvo, Peugeot, Ferrari i nale\u017c\u0105cy do Citroena DS 7. Najwi\u0119cej \u2013 3,5 tysi\u0105ca aut do naprawy przyjmie Subaru."], "text": ["6 tysi\u0119cy samochod\u00f3w o\u015bmiu marek, producenci zg\u0142osili jako wadliwe. Usterki wykry\u0142y Mercedes, Subaru, KIA, Land Rover, Volvo, Peugeot, Ferrari i nale\u017c\u0105cy do Citroena DS 7. Najwi\u0119cej \u2013 3,5 tysi\u0105ca aut do naprawy przyjmie Subaru.", "Do natychmiastowej naprawy musi trafi\u0107 5886 egzemplarzy, kt\u00f3rych podzespo\u0142y \u2013 zdaniem producent\u00f3w \u2013 zagra\u017caj\u0105 bezpiecze\u0144stwu jazdy i zdrowiu ich w\u0142a\u015bcicieli i pasa\u017cer\u00f3w. Najwi\u0119cej 3557 uszkodzonych pojazd\u00f3w do Urz\u0119du Ochrony Konkurencji i Konsument\u00f3w zg\u0142osi\u0142o Subaru.", "Kampania naprawcza Subaru obejmie 3557 modeli legacy (roczniki 2013-2015), impreza/xv (2012-2016) i wrx (2011-2014). W felernych modelach mog\u0105 nie dzia\u0142a\u0107 \u015bwiat\u0142a stop. Wadliwe okaza\u0142y si\u0119 tak\u017ce uk\u0142ady aktywnego tempomatu i dynamicznej kontroli stabilno\u015bci pojazdu (VDC). W\u0142a\u015bciciele uszkodzonych pojazd\u00f3w otrzymaj\u0105 listowne powiadomienie o konieczno\u015bci wizyty w najbli\u017cszej autoryzowanej stacji obs\u0142ugi, gdzie wymienione zostan\u0105 m.in. wy\u0142\u0105czniki \u015bwiate\u0142 stop.", "W przypadku mercedesa wadliwe okaza\u0142y si\u0119 dwa modele \u2013 w sumie 319 egzemplarzy. W modelach 470 (klasa x) wyprodukowanych w Niemczech, mo\u017ce nie dzia\u0142a\u0107 hamulec. Do tej niebezpiecznej sytuacji mo\u017ce przyczyni\u0107 si\u0119 \u015bwiat\u0142o wn\u0119ki na nogi, kt\u00f3re mo\u017ce poluzowa\u0107 si\u0119. B\u0119dzie w\u00f3wczas utrzymywane jedynie przez przy\u0142\u0105czony przew\u00f3d i zaklinowa\u0107 si\u0119 pomi\u0119dzy peda\u0142em hamulca i ok\u0142adzin\u0105 wn\u0119ki. W zale\u017cno\u015bci od pozycji zaklinowania, peda\u0142 hamulca nie b\u0119dzie m\u00f3g\u0142 ca\u0142kowicie powr\u00f3ci\u0107 do pierwotnej pozycji lub hamowanie mo\u017ce zosta\u0107 op\u00f3\u017anione, co mo\u017ce zwi\u0119kszy\u0107 ryzyko wypadku.", "Mercedes zg\u0142osi\u0142 tak\u017ce wady w 7 modelach 213 (e-klasa). Od tylnych drzwi w czasie jazdy mo\u017ce od\u0142\u0105czy\u0107 si\u0119 spojler.", "W\u0142a\u015bciciele wadliwych aut zostan\u0105 wezwani do ASO, gdzie usterki zostan\u0105 usuni\u0119te.", "O mo\u017cliwych usterkach w wyprodukowanych przez siebie autach poinformowa\u0142a tak\u017ce KIA. Wady zosta\u0142y wykryte w 564 modelach niro (de hev) z rocznik\u00f3w 2016-2017 oraz niro (de phev) wyprodukowanych w 2018 r. w Korei Po\u0142udniowej. W pojazdach mo\u017ce dochodzi\u0107 do spi\u0119\u0107 w przeka\u017anikach zasilaj\u0105cych akumulator. Spi\u0119cie b\u0119dzie skutkowa\u0142o odci\u0119ciem energii elektrycznej przenoszonej na nap\u0119d, o czym poinformuje zapalona kontrolka na desce rozdzielczej.", "Przeka\u017aniki zostan\u0105 wymienione w autoryzowanych stacjach obs\u0142ugi, do kt\u00f3rych w\u0142a\u015bciciele felernych aut otrzymaj\u0105 zaproszenia.", "Wady zg\u0142oszone do UOKiK dotycz\u0105 tak\u017ce samochod\u00f3w marki land rover. Na polskim rynku to 567 egzemplarze modeli discovery, range rover sport, discovery sport, range rover velar z roku modelowego 2018 oraz range rover evoque z roku modelowego 2016-2018, wyposa\u017cone w dwulitrowy benzynowy silnik ingenium i4 oraz gtdi. Pojazdy mog\u0105 emitowa\u0107 wi\u0119cej dwutlenku w\u0119gla ni\u017c za\u0142o\u017cy\u0142 producent.", "W\u0142a\u015bciciele wadliwych pojazd\u00f3w mog\u0105 zg\u0142asza\u0107 si\u0119 do ASO, gdzie zaktualizowane zostanie oprogramowanie sterownika silnika.", "Kapania naprawcza Volvo obejmie 77 egzemplarzy modelu s60 z roku modelowego 2019. Jak informuje producent, nakr\u0119tka \u0142\u0105cznika wahacza zosta\u0142a niedostatecznie mocno dokr\u0119cona. W przypadku obluzowania si\u0119 \u015bruby, zwrotno\u015b\u0107 pojazdu mo\u017ce by\u0107 powa\u017cnie ograniczona, zwi\u0119kszaj\u0105c tym samym ryzyko wypadku.", "W przypadku Peugeota wadliwe okaza\u0142o si\u0119 mocowanie wi\u0105zki elektrycznej na module podtrzymywania napi\u0119cia (dmtr), kt\u00f3re mo\u017ce doprowadzi\u0107 do uszkodzenia ca\u0142ego modu\u0142u i w konsekwencji problem\u00f3w z uruchomieniem pojazdu. W Polsce akcj\u0105 naprawcz\u0105 zosta\u0142y obj\u0119te 43 egzemplarze.", "Producent powiadomi w\u0142a\u015bcicieli samochod\u00f3w obj\u0119tych kampani\u0105 naprawcz\u0105 o konieczno\u015bci zg\u0142oszenia si\u0119 do ASO, gdzie, w razie potrzeby, uszkodzone modu\u0142y zostan\u0105 wymienione.", "Usterki wykry\u0142 tak\u017ce Citroen, w autach marki DS 7. Wadliwy okaza\u0142 si\u0119 model crossback, w kt\u00f3rym poduszka powietrzna kierowcy mo\u017ce by\u0107 niezgodna z definicj\u0105 techniczn\u0105 pojazdu. Po udaniu si\u0119 do ASO, poduszka powietrzna zostanie wymieniona. Na polskim rynku wezwania do ASO otrzymaj\u0105 w\u0142a\u015bciciele 12 aut.", "Akcj\u0119 naprawcz\u0105 prowadzi tak\u017ce Ferrari. Zosta\u0142o ni\u0105 obj\u0119te 56 pojazd\u00f3w. W modelach 488 (gtb, spider, pista, pista spider) oraz gtc4 (lusso, lusso t) oraz 812 (superfast) wyprodukowanych we W\u0142oszech uszkodzeniu m\u00f3g\u0142 ulec separator opar\u00f3w paliwa, dostarczaj\u0105cy paliwo do silnika. W konsekwencji opary paliwa mog\u0105 doprowadzi\u0107 do po\u017caru.", "Z kolei w modelach gtc4 lusso i gtc4 lusso t wadliwa okaza\u0142a si\u0119 tak\u017ce linka Bowdena powoduj\u0105ca napi\u0119cie mechanizmu blokuj\u0105cego drzwi. Usterka mo\u017ce spowodowa\u0107 p\u0119kni\u0119cie gniazda przytrzymuj\u0105cego kabel, co uniemo\u017cliwi\u0142oby otwarcie drzwi za pomoc\u0105 zewn\u0119trznego uchwytu, zwi\u0119kszaj\u0105c ryzyko obra\u017ce\u0144 pasa\u017cer\u00f3w w razie wypadku.", "W\u0142a\u015bciciele uszkodzonych aut otrzymaj\u0105 wezwania do ASO, gdzie usterki zostan\u0105 usuni\u0119te."]}
{"url": "https://www.bankier.pl/moto/ford-szuka-oszczednosci-zwolni-7000-osob-3406/", "title": ["Ford szuka oszcz\u0119dno\u015bci. Zwolni 7000 os\u00f3b"], "lead": ["Ford og\u0142osi\u0142, \u017ce w ramach szukania oszcz\u0119dno\u015bci, zwolni 7000 os\u00f3b na \u015bwiecie do ko\u0144ca sierpnia \u2013 ", "donosi BBC News", "."], "text": ["Ford og\u0142osi\u0142, \u017ce w ramach szukania oszcz\u0119dno\u015bci, zwolni 7000 os\u00f3b na \u015bwiecie do ko\u0144ca sierpnia \u2013 ", ".", "Plan redukcji zatrudnienia w Fordzie obejmuje 10 proc. ca\u0142ej za\u0142ogi, pracownicy b\u0119d\u0105 mogli skorzysta\u0107 z programu dobrowolnych odej\u015b\u0107 lub otrzymaj\u0105 wypowiedzenia. W Stanach Zjednoczonych ci\u0119cia obejm\u0105 2300 os\u00f3b, og\u00f3\u0142em firma zaoszcz\u0119dzi w sumie 600 mln dolar\u00f3w rocznie.", "Zwolnienia obejm\u0105 tzw. bia\u0142e ko\u0142nierzyki. \u201eAby odnie\u015b\u0107 sukces w naszej konkurencyjnej bran\u017cy i postawi\u0107 Forda na podium w szybko kszta\u0142tuj\u0105cej si\u0119 przysz\u0142o\u015bci, musimy ograniczy\u0107 biurokracj\u0119, wzmocni\u0107 mened\u017cer\u00f3w, przyspieszy\u0107 podejmowanie decyzji, skupi\u0107 si\u0119 na najbardziej warto\u015bciowej pracy i obni\u017cy\u0107 koszty\u201d powiedzia\u0142 Jim Hackett, dyrektor wykonawczy Forda, w e-mailu skierowanym do pracownik\u00f3w.", "Hackett poda\u0142 r\u00f3wnie\u017c, \u017ce pracownicy, kt\u00f3rzy strac\u0105 prac\u0119 b\u0119d\u0105 mogli pozosta\u0107 pozosta\u0107 kilka dni w firmie i mie\u0107 czas na po\u017cegnanie si\u0119 z pracownikami. \u201eOdst\u0105pili\u015bmy od wcze\u015bniejszych praktyk w niekt\u00f3rych regionach, gdzie cz\u0142onkowie zespo\u0142u, kt\u00f3rzy zostali zwolnieni, musieli natychmiast opu\u015bci\u0107 miejsce pracy\u201d \u2013 doda\u0142 Hackett. \u201eFord jest firm\u0105 rodzinn\u0105 i po\u017cegnanie z kolegami jest trudne i emocjonalne\u201d \u2013 powiedzia\u0142 w e-mailu.", "O planach zwolnie\u0144 pisali\u015bmy na \u0142amach Bankier.pl ju\u017c w styczniu. W\u00f3wczas, jak dowiedzia\u0142 si\u0119 Reuters, ", ", opuszczenie nierentownych rynk\u00f3w i zaprzestanie produkcji linii przynosz\u0105cych straty, aby osi\u0105gn\u0105\u0107 6-proc. mar\u017c\u0119 operacyjn\u0105 w Europie."]}
{"url": "https://www.bankier.pl/moto/zmiany-likwidujace-mandat-za-brak-dokumentu-prawa-jazdy-do-konsultacji-3415/", "title": ["Zmiany likwiduj\u0105ce mandat za brak dokumentu prawa jazdy \u2013 do konsultacji"], "lead": ["Projekt zmian w Prawie o ruchu drogowym znosz\u0105cy konieczno\u015b\u0107 posiadania podczas kontroli drogowej dokumentu prawa jazdy i tym samym znosz\u0105cy karanie kierowc\u00f3w mandatem za to, \u017ce nie maj\u0105 przy sobie tego dokumentu, skierowany zosta\u0142 do konsultacji publicznych."], "text": ["\u201eProjektowana regulacja (\u2026) pozwoli wyeliminowa\u0107 istniej\u0105cy obecnie obowi\u0105zek posiadania przy sobie i okazywania na \u017c\u0105danie organu kontroli ruchu drogowego wydanego w kraju prawa jazdy lub pozwolenia na tramwaj, a w konsekwencji wykluczy karanie kieruj\u0105cych mandatem za nieposiadanie w trakcie jazdy przy sobie tych dokument\u00f3w\u201d \u2013 napisano w uzasadnieniu projektu.", "W uzasadnieniu dodano, \u017ce zwolnienie z obowi\u0105zku posiadania przy sobie prawa jazdy obejmie wy\u0142\u0105cznie tych kierowc\u00f3w, kt\u00f3rych dokument zosta\u0142 wydany w kraju.", "Projektowane zmiany przewiduj\u0105 te\u017c m.in. likwidacj\u0119 karty pojazdu, mo\u017cliwo\u015b\u0107 pozostawienia poprzednich numer\u00f3w rejestracyjnych i zniesienie obowi\u0105zku wydawania nalepki na szyb\u0119 z numerem rejestracyjnym.", "Projekt nowych przepis\u00f3w zak\u0142ada r\u00f3wnie\u017c mo\u017cliwo\u015b\u0107 zachowania dotychczasowych tablic rejestracyjnych, bez wzgl\u0119du na to, z jakiego wojew\u00f3dztwa dany samoch\u00f3d pochodzi.", "Nowe przepisy wprowadz\u0105 te\u017c mo\u017cliwo\u015b\u0107 rejestracji nowego pojazdu przez przedsi\u0119biorc\u0119 zajmuj\u0105cego si\u0119 sprzeda\u017c\u0105 nowych pojazd\u00f3w w imieniu kupuj\u0105cego.", "Proponowane w zmianie przepis\u00f3w u\u0142atwienia dla kierowc\u00f3w przynios\u0105 im oszcz\u0119dno\u015bci, gdy\u017c obecnie wydanie karty pojazdu kosztuje 75,5 z\u0142, a zachowanie poprzednich numer\u00f3w rejestracyjnych pozwoli na zaoszcz\u0119dzenie 98,5 z\u0142.", "Kierowcy od 1 pa\u017adziernika ubieg\u0142ego roku kierowcy nie musz\u0105 ju\u017c wozi\u0107 ze sob\u0105 dowodu rejestracyjnego pojazdu oraz potwierdzenia zawarcia umowy na polis\u0119 OC.", "autor: \u0141ukasz Paw\u0142owski"]}
{"url": "https://www.bankier.pl/moto/mieszkancy-polskich-miast-pokochali-mikromobilnosc-3424/", "title": ["Mieszka\u0144cy polskich miast pokochali mikromobilno\u015b\u0107"], "lead": ["Polska jest na 6. miejscu w Europie pod wzgl\u0119dem liczby aut osobowych na 1000 mieszka\u0144c\u00f3w \u2013 \u015brednio to 571 pojazd\u00f3w \u2013 podaje Deloitte. Mieszka\u0144cy metropolii coraz cz\u0119\u015bciej korzystaj\u0105 jednak z ta\u0144szych i ekologicznych \u015brodk\u00f3w transportu \u2013 rower\u00f3w, skuter\u00f3w czy samochod\u00f3w elektrycznych."], "text": ["Podczas gdy w Warszawie na 1000 mieszka\u0144c\u00f3w przypada 715 samochod\u00f3w, to w stolicy Niemiec jest ich jedynie 333. Zdaniem analityk\u00f3w, nasycony rynek samochod\u00f3w prywatnych zaczyna jednak topnie\u0107. Rozw\u00f3j technologii, troska o jako\u015b\u0107 powietrza, a tak\u017ce coraz wi\u0119ksza dost\u0119pno\u015b\u0107 rozwi\u0105za\u0144 takich jak rowery czy hulajnogi miejskie, sprawiaj\u0105, \u017ce auta coraz cz\u0119\u015bciej zostaj\u0105 w gara\u017cach.", "Eksperci Deloitte w opublikowanej w \u015brod\u0119 analizie \u201eShared mobility in Poland \u2013 overview\u201d wskazali, \u017ce polskie miasta zaczynaj\u0105 nadrabia\u0107 dystans w stosunku do innych europejskich metropolii. Mieszka\u0144cy coraz cz\u0119\u015bciej korzystaj\u0105 z alternatywnych, ta\u0144szych i bardziej ekologicznych metod transportu. Id\u0105c za globalnym trendem mikromobilno\u015bci, si\u0119gaj\u0105 po rozwi\u0105zania komunikacyjne, kt\u00f3re umo\u017cliwiaj\u0105 pokonanie kr\u00f3tkich dystans\u00f3w za pomoc\u0105 lekkich pojazd\u00f3w zasilanych pr\u0105dem, takich jak rowery, hulajnogi, skutery czy ma\u0142e samochody elektryczne.", "W opinii ekspert\u00f3w jednym z czynnik\u00f3w wp\u0142ywaj\u0105cych na zmniejszenie zale\u017cno\u015bci Polak\u00f3w od samochod\u00f3w jest rozw\u00f3j technologii, za kt\u00f3rym id\u0105 post\u0119py w takich rozwi\u0105zaniach jak GPS, p\u0142atno\u015bci mobilne w aplikacjach, wi\u0119ksza wydajno\u015b\u0107 baterii czy rosn\u0105ca popularno\u015b\u0107 smartfon\u00f3w. Na poszukiwanie nowych sposob\u00f3w transportu wp\u0142ywa tak\u017ce rosn\u0105ca liczba mieszka\u0144c\u00f3w miast, kt\u00f3rzy stanowi\u0105 60 proc. populacji w Polsce.", "\u201ePost\u0119puj\u0105ca urbanizacja i wzrost liczby mieszka\u0144c\u00f3w du\u017cych miast powoduj\u0105 coraz wi\u0119ksze problemy zwi\u0105zane z ruchem samochodowym. W polskich metropoliach jest najwi\u0119cej samochod\u00f3w w stosunku do liczby mieszka\u0144c\u00f3w. Co ciekawe, w Europie wida\u0107 odwrotny trend \u2013 dost\u0119pno\u015b\u0107 alternatywnych \u015brodk\u00f3w transportu powoduje zmniejszenie liczby pojazd\u00f3w w miastach, np. w Berlinie jest oko\u0142o dwa razy mniej samochod\u00f3w na tysi\u0105c mieszka\u0144c\u00f3w ni\u017c w Warszawie\u201d \u2013 m\u00f3wi cytowany w komunikacie Rafa\u0142 Nessel, starszy mened\u017cer w zespole doradztwa technologicznego Deloitte.", "Jego zdaniem widoczne w ci\u0105gu ostatnich paru lat przyspieszenie w obszarze nowych rozwi\u0105za\u0144, w tym wynajmu samochod\u00f3w na minuty i mikromobilno\u015bci mog\u0105 w ci\u0105gu paru kolejnych lat doprowadzi\u0107 do rewolucji w przemieszczaniu si\u0119 w obszarach miejskich. Konieczne s\u0105 jednak zmiany kulturowe i szersza akceptacja spo\u0142eczna \u2013 doda\u0142.", "Cho\u0107 transport publiczny jest jednym z najbardziej efektywnych sposob\u00f3w przewozu du\u017cej liczby os\u00f3b, wyzwaniem pozostaje tzw. problem pierwszej i ostatniej mili, czyli dotarcie do najbli\u017cszego przystanku komunikacji miejskiej.", "\u201eJest jeszcze jeden pow\u00f3d, dla kt\u00f3rego coraz cz\u0119\u015bciej decydujemy si\u0119 na korzystanie z rozwi\u0105za\u0144, kt\u00f3re s\u0105 przyjazne dla \u015brodowiska \u2013 troska o jako\u015b\u0107 powietrza w Polsce. \u015awiadomo\u015b\u0107 naszego spo\u0142ecze\u0144stwa, dba\u0142o\u015b\u0107 o zdrowie i jako\u015b\u0107 \u017cycia sukcesywnie ro\u015bnie. W\u015br\u00f3d m\u0142odego pokolenia widzimy zmian\u0119 w stylu \u017cycia, poruszania si\u0119, odrzucania konieczno\u015bci posiadania, na rzecz wsp\u00f3\u0142dzielenia\u201d \u2013 podkre\u015bli\u0142a cytowana w informacji Irena Pichola, liderka zespo\u0142u ds. zr\u00f3wnowa\u017conego rozwoju w Polsce i Europie \u015arodkowej w Deloitte.", "Jak wskaza\u0142a, bior\u0105c pod uwag\u0119 wyzwania zwi\u0105zane z jako\u015bci\u0105 powietrza w mie\u015bcie (na 50 najbardziej zanieczyszczonych miast w Europie 36 stanowi\u0105 miasta w Polsce), w\u0142odarze tak\u017ce zaczynaj\u0105 widzie\u0107 konieczno\u015b\u0107 dzia\u0142ania, a transport, poza niska emisj\u0105 i przemys\u0142em, jest jednym z czynnik\u00f3w zwi\u0119kszaj\u0105cych poziom w mie\u015bcie. \u201eJe\u015bli ludzie nie maj\u0105 wygodnego i taniego sposobu na dotarcie do autobusu lub poci\u0105gu, wsi\u0105d\u0105 do swojego samochodu i przyczyni\u0105 si\u0119 tym samym do pogorszenia jako\u015bci powietrza i kork\u00f3w, kt\u00f3re s\u0105 plag\u0105 wielu miast\u201d \u2013 powiedzia\u0142a. Doda\u0142a, \u017ce mikromobilno\u015b\u0107 przyczynia si\u0119 do rozwi\u0105zania najbardziej dokuczliwych wyzwa\u0144 transportowych stoj\u0105cych przed obszarami miejskimi jak zat\u0142oczenie, z\u0142a jako\u015b\u0107 powietrza i nier\u00f3wnomierny dost\u0119p do transportu.", "Daniel Martyniuk, Partner, Lider doradztwa technologicznego w Deloitte uwa\u017ca, \u017ce dynamiczny rozw\u00f3j mikromobilno\u015bci otwiera tak\u017ce nowe mo\u017cliwo\u015bci dla biznesu. Koncerny samochodowe staj\u0105 si\u0119 w\u0142a\u015bcicielami sieci hulajn\u00f3g, a najwi\u0119ksze polskie firmy energetyczne inwestuj\u0105 w carsharing i popularyzacj\u0119 pojazd\u00f3w elektrycznych, szukaj\u0105c nowych kierunk\u00f3w rozwoju.", "Pojawiaj\u0105 si\u0119 innowacyjne modele biznesowe \u2013 np. ka\u017cdy mo\u017ce zainwestowa\u0107 w rozw\u00f3j floty hulajn\u00f3g czy skuter\u00f3w w ramach oferty spo\u0142eczno\u015bciowego u\u017cytkowania. Dynamicznie ro\u015bnie tak\u017ce rynek aplikacji integruj\u0105cych wszystkie dost\u0119pne rozwi\u0105zania komunikacyjne, kt\u00f3re pozwalaj\u0105 lokalizowa\u0107 najbli\u017csze \u015brodki komunikacji i planowa\u0107 intermodaln\u0105 tras\u0119 przejazdu.", "Eksperci uwa\u017caj\u0105 jednocze\u015bnie, \u017ce polskie prawo nie nad\u0105\u017ca za szybkimi zmianami dotycz\u0105cymi mobilno\u015bci. Nie ma np. regulacji dotycz\u0105cych hulajn\u00f3g elektrycznych, dlatego ich u\u017cytkownicy s\u0105 traktowani jako piesi, kt\u00f3rzy powinni korzysta\u0107 z chodnik\u00f3w.", "je/ pad/"]}
{"url": "https://www.bankier.pl/moto/kary-za-cofanie-licznikow-znikna-zanim-sie-pojawily-na-razie-jest-zamieszanie-3451/", "title": ["Kary za cofanie licznik\u00f3w znikn\u0105, zanim si\u0119 pojawi\u0105? Na razie jest zamieszanie"], "lead": ["Uchwalone w marcu przez Sejm przepisy wprowadzaj\u0105ce kary wi\u0119zienia za cofanie licznik\u00f3w w samochodach przez pomy\u0142k\u0119 znikn\u0119\u0142y z nowelizowanego ponownie Kodeksu karnego. Eksperci alarmuj\u0105, \u017ce nieuczciwi sprzedawcy aut pozostan\u0105 bezkarni. Minister Ziobro uspokaja i obiecuje, \u017ce pomy\u0142k\u0119 naprawi\u0105 senatorzy."], "text": ["Uchwalone w marcu przez Sejm przepisy wprowadzaj\u0105ce kary wi\u0119zienia za cofanie licznik\u00f3w w samochodach przez pomy\u0142k\u0119 znikn\u0119\u0142y z nowelizowanego ponownie Kodeksu karnego. Eksperci alarmuj\u0105, \u017ce nieuczciwi sprzedawcy aut pozostan\u0105 bezkarni. Minister Ziobro uspokaja i obiecuje, \u017ce pomy\u0142k\u0119 naprawi\u0105 senatorzy.", "Znowelizowany kodeks karny mia\u0142 wej\u015b\u0107 w \u017cycie w sobot\u0119 25 maja. W my\u015bl art. 306a nowe przepisy mia\u0142y wprowadzi\u0107 kar\u0119 pozbawienia wolno\u015bci od 3 miesi\u0119cy do 5 lat za \u201ezmian\u0119 wskazania drogomierza pojazdu lub ingerencj\u0119 w prawid\u0142owo\u015b\u0107 jego pomiaru\u201d oraz grzywn\u0119, kar\u0119 ograniczenia wolno\u015bci lub jej pozbawienia do 2 lat za zlecenie cofni\u0119cia licznika. Wed\u0142ug nowych przepis\u00f3w grzywna w wysoko\u015bci 3 tys. z\u0142 mia\u0142aby grozi\u0107 tak\u017ce w\u0142a\u015bcicielom aut, kt\u00f3rzy nie zg\u0142osz\u0105 w stacji kontroli pojazd\u00f3w wymiany licznika na nowy.", "Nowe przepisy znikn\u0119\u0142y jednak z nowelizowanego po raz kolejny w Sejmie Kodeksu karnego. Art. 306a, kt\u00f3ry wprost traktowa\u0142 o cofaniu licznik\u00f3w, brzmi teraz nast\u0119puj\u0105co:", "\n\u00a7 1. Kto dopuszcza si\u0119 przest\u0119pstwa okre\u015blonego w art. 296 \u00a7 1 lub 2, art. 296a \u00a7 1, art. 297 \u00a7 1 lub 2, art. 298 \u00a7 1, art. 299 \u00a7 1 lub 2, art. 303 \u00a7 1, w stosunku do mienia o warto\u015bci wi\u0119kszej ni\u017c pi\u0119ciokrotno\u015b\u0107 kwoty okre\u015blaj\u0105cej mienie wielkiej warto\u015bci, podlega karze pozbawienia wolno\u015bci od lat 3 do 20.", "\n\u00a7 2. Kto dopuszcza si\u0119 przest\u0119pstwa okre\u015blonego w art. 296 \u00a7 1 lub 2,art. 296a \u00a7 1, art. 297 \u00a7 1 lub 2, art. 298 \u00a7 1, art. 299 \u00a7 1 lub 2, art. 303 \u00a7 1, w stosunku do mienia o warto\u015bci wi\u0119kszej ni\u017c dziesi\u0119ciokrotno\u015b\u0107 kwoty okre\u015blaj\u0105cej mienie wielkiej warto\u015bci, podlega karze pozbawienia wolno\u015bci od lat 5 do 25\u201d.", "Eksperci alarmuj\u0105, \u017ce je\u015bli pomy\u0142ka nie zostanie szybko naprawiona, nieuczciwi sprzedawcy aut z zagranicy pozostan\u0105 bezkarni.", "\u2013 Je\u015bli nie, Polacy nadal b\u0119d\u0105 p\u0142acili za oszukane pojazdy \u2013 uwa\u017ca Karolina Topolova, dyrektor generalna Aures Holdings, operatora mi\u0119dzynarodowej sieci autocentr\u00f3w AAA Auto. \u2013 Manipulowanie licznikami to najwi\u0119ksze oszustwo, kt\u00f3re kosztuje ka\u017cdego roku miliardy euro \u2013 dodaje.", "Skala oszust\u00f3w jest niebagatelna. Wed\u0142ug wylicze\u0144 ekspert\u00f3w AAA Auto a\u017c 80 proc. aut pochodz\u0105cych z importu mo\u017ce mie\u0107 cofni\u0119te liczniki, a wed\u0142ug ostro\u017cnych szacunk\u00f3w Unia Europejska ma traci\u0107 na tym procederze od 5,6 do 9,6 mld euro rocznie.", "Przedstawiciele Ministerstwa Sprawiedliwo\u015bci i Prokuratury Krajowej nie zgadzaj\u0105 si\u0119 jednak z ekspertami. Jak twierdz\u0105, pomimo pomy\u0142ki przepisy wejd\u0105 w \u017cycie i b\u0119d\u0105 obowi\u0105zywa\u0142y.", "\u2013 Rzeczywi\u015bcie dosz\u0142o do prostej omy\u0142ki pisarskiej, w wyniku kt\u00f3rej w nowej ustawie znalaz\u0142 si\u0119 przepis \u201edodaje si\u0119 art. 306a w brzmieniu\u201d. Dojdzie do tego, \u017ce jeden artyku\u0142 b\u0119dzie mia\u0142 podw\u00f3jn\u0105 tre\u015b\u0107, ale wszystko jest w mocy. Oczywi\u015bcie trzeba to naprawi\u0107 i zmieni\u0107 literk\u0119 przy tym artykule \u2013 stwierdzi\u0142 Tomasz Szafra\u0144ski, prokurator Prokuratury Krajowej podczas konferencji prasowej.", "Jak z kolei doda\u0142 minister sprawiedliwo\u015bci Zbigniew Ziobro, nowy zapis to jedynie b\u0142\u0105d techniczny, a nie merytoryczny i nie zmienia sensu ustawy. Pomy\u0142ka, zdaniem ministra, zostanie skorygowana przez senator\u00f3w. Dzi\u015b projektem nowelizacji kodeksu karnego zajmie si\u0119 senacka komisja ustawodawstwa oraz praw cz\u0142owieka, praworz\u0105dno\u015bci i petycji."]}
{"url": "https://www.bankier.pl/moto/branza-motoryzacyjna-zwolni-juz-38-tys-pracownikow-3439/", "title": ["Bran\u017ca motoryzacyjna zwolni\u0142a ju\u017c 38 tys. pracownik\u00f3w"], "lead": ["Tylko w ci\u0105gu ostatnich sze\u015bciu miesi\u0119cy zapowiedziano zwolnienie 38 tys. os\u00f3b zwi\u0105zanych z bran\u017c\u0105 motoryzacyjn\u0105 \u2013 podsumowuje ", "Bloomberg", ". Redukcje etat\u00f3w odbywaj\u0105 si\u0119 lub odb\u0119d\u0105 si\u0119 na ca\u0142ym \u015bwiecie, a dotyczy\u0107 b\u0119d\u0105 zar\u00f3wno pracownik\u00f3w produkcji, jak i \u201ebia\u0142ych ko\u0142nierzyk\u00f3w\u201d."], "text": ["Tylko w ci\u0105gu ostatnich sze\u015bciu miesi\u0119cy zapowiedziano zwolnienie 38 tys. os\u00f3b zwi\u0105zanych z bran\u017c\u0105 motoryzacyjn\u0105 \u2013 podsumowuje ", ". Redukcje etat\u00f3w odbywaj\u0105 si\u0119 lub odb\u0119d\u0105 si\u0119 na ca\u0142ym \u015bwiecie, a dotyczy\u0107 b\u0119d\u0105 zar\u00f3wno pracownik\u00f3w produkcji, jak i \u201ebia\u0142ych ko\u0142nierzyk\u00f3w\u201d.", ", og\u0142aszaj\u0105c, \u017ce zredukuje 10 proc. ca\u0142ej si\u0142y roboczej. Co ciekawe, ci\u0119cia nie obj\u0119\u0142y tym razem pracownik\u00f3w produkcji, a os\u00f3b zatrudnionych w biurach. Miesi\u0105c wcze\u015bniej Fiat Chrysler Automobile zapowiedzia\u0142 zwolnienia 1500 os\u00f3b \u2013 tutaj restrukturyzacja by\u0142a podyktowana s\u0142ab\u0105 sprzeda\u017c\u0105 Chryslera Pacifica.", "Przyczyn zwolnie\u0144 og\u00f3\u0142em w bran\u017cy motoryzacyjnej upatruje si\u0119 g\u0142\u00f3wnie w inwestycji w samochody elektryczne, spadku sprzeda\u017cy niekt\u00f3rych modeli, zwr\u00f3ceniem si\u0119 ku automobilno\u015bci i spadkiem zainteresowania klient\u00f3w silnikami diesla. Globalne napi\u0119cia w handlu pomi\u0119dzy Stanami Zjednoczonymi a Chinami r\u00f3wnie\u017c podnosz\u0105 koszty pozyskania surowc\u00f3w, cz\u0119\u015bci i w rezultacie sprzeda\u017c.", "Jak podaje Bloomberg, \u015bwiatowa sprzeda\u017c samochod\u00f3w spad\u0142a o 0,5 proc. w 2018 roku do 94,8 mln. Morgan Stanley przewiduje kolejny spadek \u2013 tym razem o 0,3 proc. na koniec tego roku."]}
{"url": "https://www.bankier.pl/moto/tak-beda-wygladac-policyjne-radiowozy-3158/", "title": ["Tak b\u0119d\u0105 wygl\u0105da\u0107 policyjne radiowozy?"], "lead": ["Ju\u017c wkr\u00f3tce auta policyjne mog\u0105 zmieni\u0107 barwy. B\u0119d\u0105 bardziej widoczne, bo do srebrnego i niebieskiego koloru dojdzie \u017c\u00f3\u0142ty, dzi\u0119ki czemu polskie radiowozy b\u0119d\u0105 podobne do brytyjskich, niemieckich i szwedzkich."], "text": ["Ju\u017c wkr\u00f3tce auta policyjne mog\u0105 zmieni\u0107 barwy. B\u0119d\u0105 bardziej widoczne, bo do srebrnego i niebieskiego koloru dojdzie \u017c\u00f3\u0142ty, dzi\u0119ki czemu polskie radiowozy b\u0119d\u0105 podobne do brytyjskich, niemieckich i szwedzkich.", "Radiowozy w nowych barwach Komenda G\u0142\u00f3wna Policji zaprezentowa\u0142a na trwaj\u0105cych w Warszawie targach Europoltech 2019. Nowe malowanie z \u017c\u00f3\u0142tymi odblaskowymi elementami zyska\u0142y kia ceed, opel astra i mercedes sprinter, a tak\u017ce motocykle honda.", "Jak t\u0142umacz\u0105 przedstawiciele KGP, zmiana oznakowania ma poprawi\u0107 widoczno\u015b\u0107 radiowoz\u00f3w, a tym samym bezpiecze\u0144stwo policjant\u00f3w i innych uczestnik\u00f3w ruchu drogowego.", "Poprzednio radiowozy zosta\u0142y przemalowane w 2007 r. Granatowy kolor zast\u0105pi\u0142 srebrny z dodatkiem b\u0142\u0119kitno-bia\u0142ej odblaskowej folii, dzi\u0119ki czemu radiowozy mia\u0142y by\u0107 lepiej widoczne w nocy.", "Decyzja o kolejnej zmianie barw nie zosta\u0142a jeszcze podj\u0119ta. Przywiezione na targi modele to prototypy. W Warszawie w aktualnym srebrno-b\u0142\u0119kitnym malowaniu zaprezentowano m.in. najnowsze radiowozy bmw serii 3. ", "Nowe radiowozy b\u0119d\u0105 wyposa\u017cone w 184-konne silniki, zapewniaj\u0105ce maksymaln\u0105 pr\u0119dko\u015b\u0107 240 km/h i przyspieszenie do setki w 7 sekund. Na polskie drogi trafi tak\u017ce 31 nieoznakowanych bmw serii 3."]}
{"url": "https://www.bankier.pl/moto/gliwicka-fabryka-opla-bedzie-produkowac-duze-samochody-dostawcze-3183/", "title": ["Gliwicka fabryka Opla b\u0119dzie produkowa\u0107 du\u017ce samochody dostawcze"], "lead": ["Za oko\u0142o 2,5 roku gliwicka fabryka Opla, gdzie od ponad 20 lat wytwarzane s\u0105 samochody osobowe, ma sta\u0107 si\u0119 producentem du\u017cych aut dostawczych Grupy PSA. Zak\u0142ad, kt\u00f3rego wiod\u0105cym modelem jest dzi\u015b osobowy opel astra, ma wytwarza\u0107 nawet 100 tys. du\u017cych van\u00f3w rocznie."], "text": ["Za oko\u0142o 2,5 roku gliwicka fabryka Opla, gdzie od ponad 20 lat wytwarzane s\u0105 samochody osobowe, ma sta\u0107 si\u0119 producentem du\u017cych aut dostawczych Grupy PSA. Zak\u0142ad, kt\u00f3rego wiod\u0105cym modelem jest dzi\u015b osobowy opel astra, ma wytwarza\u0107 nawet 100 tys. du\u017cych van\u00f3w rocznie.", "W czwartek francuska Grupa PSA, kt\u00f3ra w 2017 r. kupi\u0142a europejskie fabryki Opla/Vauxhalla od ameryka\u0144skiego General Motors, og\u0142osi\u0142a decyzj\u0119 dotycz\u0105c\u0105 przysz\u0142o\u015bci zak\u0142adu w Gliwicach, kt\u00f3ry w ko\u0144cu 2021 roku \u2013 po okresie niezb\u0119dnych przygotowa\u0144 i inwestycji \u2013 ma sta\u0107 si\u0119 producentem du\u017cych samochod\u00f3w dostawczych. Grupa chce wzmocni\u0107 sw\u00f3j udzia\u0142 w europejskim rynku takich aut.", "Przedstawiciele Grupy przekonuj\u0105, \u017ce uruchomienie dodatkowych mocy produkcyjnych w tym segmencie rynku jest odpowiedzi\u0105 na rosn\u0105cy popyt na auta dostawcze. W ci\u0105gu ostatnich trzech lat w\u0142oski zak\u0142ad SevelSud \u2013 wsp\u00f3lne przedsi\u0119wzi\u0119cie koncern\u00f3w motoryzacyjnych PSA i Fiat Chrysler Automobiles (FCA) \u2013 przekroczy\u0142 moce produkcyjne dla takich aut jak peugeot boxer, citroen jumper i fiat ducato. St\u0105d potrzeba uruchomienia dodatkowych mocy, zwi\u0119kszaj\u0105cych produkcj\u0119 lekkich samochod\u00f3w dostawczych (LCV) w Europie.", "\u201eWzrost mocy produkcyjnych w segmencie du\u017cych samochod\u00f3w dostawczych marek Peugeot, Citroen, Opel i Vauxhall pozwoli grupie zrealizowa\u0107 wi\u0119ksz\u0105 liczb\u0119 zam\u00f3wie\u0144 z ko\u0144cem 2021 roku oraz wzmocni pozycj\u0119 gliwickiej lokalizacji w perspektywie ponad 10 lat\u201d \u2013 poda\u0142a Grupa PSA.", "Plan zak\u0142ada, \u017ce w ci\u0105gu najbli\u017cszego 2,5 roku gliwicki zak\u0142ad zostanie przekszta\u0142cony, aby ulokowa\u0107 w nim produkcj\u0119 lekkich samochod\u00f3w dostawczych i zaadaptowa\u0107 go do specjalnej platformy przeznaczonej dla du\u017cych van\u00f3w. W efekcie fabryka b\u0119dzie mog\u0142a wytwarza\u0107 nawet 100 tys. takich aut rocznie. Firma zak\u0142ada, \u017ce w po\u0142owie 2022 r. powstanie co najmniej 300 nowych miejsc pracy. Liczba zatrudnionych b\u0119dzie zale\u017ca\u0142a od popytu na rynku.", "\u201eW najbli\u017cszych latach zademonstrujemy zdolno\u015b\u0107 adaptacji naszych proces\u00f3w do produkcji tego typu samochod\u00f3w, potwierdzaj\u0105c tym samym pok\u0142adane w nas zaufanie\u201d \u2013 zadeklarowa\u0142 dyrektor gliwickiego zak\u0142adu Grupy PSA Andrzej Korpak. Grupa nie poda\u0142a jak dot\u0105d przewidywanej warto\u015bci inwestycji ani szczeg\u00f3\u0142\u00f3w dotycz\u0105cych adaptacji zak\u0142adu do nowych zada\u0144; potwierdzi\u0142a jednak, \u017ce zostanie uruchomiona nowa linia produkcyjna i powstan\u0105 nowe hale.", "\u201eDecyzja o uruchomieniu produkcji du\u017cych samochod\u00f3w dostawczych jest mocnym fundamentem dla przysz\u0142o\u015bci gliwickiej lokalizacji i jednocze\u015bnie du\u017cym wyzwaniem, aby osi\u0105gn\u0105\u0107 najwy\u017cszy poziom wydajno\u015bci i jako\u015bci, kt\u00f3ry spe\u0142ni oczekiwania naszych klient\u00f3w biznesowych\u201d \u2013 powiedzia\u0142 Korpak, cytowany w komunikacie prasowym Grupy. Dla gliwickiej fabryki opracowano \u201eplan wydajno\u015bci\u201d, kt\u00f3ry ma umo\u017cliwi\u0107 rozpocz\u0119cie nowej produkcji i osi\u0105gni\u0119cie zak\u0142adanych wska\u017anik\u00f3w efektywno\u015bci.", "Na decyzj\u0119 koncernu dotycz\u0105c\u0105 przysz\u0142o\u015bci fabryki w Gliwicach od dawna czeka\u0142a jej za\u0142oga \u2013 obecnie przy produkcji w zak\u0142adzie pracuje niespe\u0142na 2 tys. os\u00f3b. W ostatnich latach gliwicka fabryka zmniejsza\u0142a produkcj\u0119 samochod\u00f3w (z rekordowego poziomu 201,2 tys. w roku 2016 do 165,2 tys. w 2017 i blisko 106,5 tys. w 2018 r.) oraz stopniowo redukowa\u0142a zatrudnienie. Produkcja opla astry pi\u0105tej generacji ruszy\u0142a w Gliwicach we wrze\u015bniu 2015 r., st\u0105d od dawna spodziewana by\u0142a decyzja dotycz\u0105ca nowego modelu \u2013 spekulacje prasowe w tym zakresie dotyczy\u0142y jednak przede wszystkim samochod\u00f3w osobowych, np. elektrycznych.", "W czwartek okaza\u0142o si\u0119, \u017ce Grupa zdecydowa\u0142a o zmianie profilu produkcji w Gliwicach na auta dostawcze. Przedstawiciele gliwickiej fabryki zaznaczaj\u0105 jednak, \u017ce produkcja osobowej astry kontynuowana jest obecnie zgodnie z planem i zak\u0142ad nie ma informacji na temat jej zako\u0144czenia. \u201eKontynuujemy produkcj\u0119 opla astry; jednocze\u015bnie rozpoczn\u0105 si\u0119 przygotowania do uruchomienia produkcji nowego modelu, kt\u00f3ra rozpocznie si\u0119 z ko\u0144cem 2021 r.\u201d \u2013 powiedzia\u0142a PAP Agnieszka Brania z gliwickiej fabryki.", "W styczniu tego roku przebywaj\u0105cy w Tychach prezes Grupy PSA Carlos Tavares oceni\u0142, \u017ce decyzje dotycz\u0105ce nowego modelu dla fabryki w Gliwicach powinny zapa\u015b\u0107 najdalej w 2020 r. T\u0142umaczy\u0142, \u017ce aby pozna\u0107 dat\u0119 decyzji w sprawie nowego modelu, do daty rozpocz\u0119cia sprzeda\u017cy obecnego nale\u017cy z regu\u0142y doda\u0107 siedem lat, i odj\u0105\u0107 dwa \u2013 na przygotowania do nowej produkcji. Decyzja dotycz\u0105ca Gliwic zapad\u0142a jednak wcze\u015bniej, co prawdopodobnie wi\u0105\u017ce si\u0119 z d\u0142u\u017cszym cyklem przygotowa\u0144 do przeprofilowania zak\u0142adu.", "Istniej\u0105ca od blisko 21 lat Gliwicka fabryka samochod\u00f3w Opla to jedna z najwi\u0119kszych i najwa\u017cniejszych inwestycji w woj. \u015bl\u0105skim po prze\u0142omie ustrojowym. Pierwszy opel astra classic, wytwarzany w Gliwicach do 2002 roku, zjecha\u0142 z linii produkcyjnej fabryki 31 sierpnia 1998 r. Obecnie w Gliwicach powstaje m.in. astra pi\u0105tej generacji \u2013 dot\u0105d wyprodukowano ok. 400 tys. egzemplarzy tego modelu.", "Zak\u0142ad w Gliwicach jest jedn\u0105 z dw\u00f3ch polskich fabryk Grupy PSA \u2013 drug\u0105 jest zak\u0142ad w Tychach, gdzie w styczniu tego roku Grupa uruchomi\u0142a produkcj\u0119 silnik\u00f3w benzynowych PureTech, stosowanych w wielu pojazdach tego koncernu. Koszt inwestycji przekroczy\u0142 250 mln euro. Zdolno\u015bci produkcyjne tyskiego zak\u0142adu si\u0119gn\u0105 docelowo 460 tys. trzycylindrowych benzynowych silnik\u00f3w rocznie \u2013 w tym roku b\u0119dzie to mniej wi\u0119cej po\u0142owa tej wielko\u015bci. Przy produkcji pracuje w Tychach niespe\u0142na 600 os\u00f3b.", "Grupa PSA ma pi\u0119\u0107 marek motoryzacyjnych: Peugeot, Citroen, DS, Opel i Vauxhall, a tak\u017ce oferuje us\u0142ugi zwi\u0105zane z mobilno\u015bci\u0105 i inteligentnym zarz\u0105dzaniem, dost\u0119pne pod mark\u0105 Free2Move. Ambicj\u0105 Grupy jest zdobycie pozycji wiod\u0105cego producenta samochod\u00f3w i dostawcy us\u0142ug mobilnych. PSA nale\u017cy do wiod\u0105cych firm, je\u015bli chodzi o samochody autonomiczne i zapewniaj\u0105ce dost\u0119p do internetu oraz us\u0142ug online. Dzia\u0142alno\u015b\u0107 Grupy obejmuje r\u00f3wnie\u017c finansowanie (Banque PSA Finance) oraz produkcj\u0119 wyposa\u017cenia samochodowego.", "W listopadzie 2017 r. Grupa PSA og\u0142osi\u0142a program \u201ePACE!\u201d, b\u0119d\u0105cy planem dla przej\u0119tego kilka miesi\u0119cy wcze\u015bniej Opla. Plan zak\u0142ada m.in. osi\u0105gni\u0119cie dodatnich przep\u0142yw\u00f3w got\u00f3wki operacyjnej do 2020 r. oraz doj\u015bcie do cyklicznej mar\u017cy operacyjnej w pionie motoryzacyjnym rz\u0119du co najmniej 2 proc. do 2020 r. oraz minimum 6 proc. do roku 2026. Program stanowi, i\u017c w 2020 r. Opel b\u0119dzie mia\u0142 cztery w pe\u0142ni zelektryfikowane linie modelowe, a w 2024 r. 100 proc. samochod\u00f3w Opla w Europie b\u0119dzie dost\u0119pne tak\u017ce z opcj\u0105 nap\u0119du elektrycznego \u2013 samodzielnie lub hybrydowo.(PAP)", "autor: Marek B\u0142o\u0144ski", "mab/ pad/"]}
{"url": "https://www.bankier.pl/moto/volkswagen-zglasza-usterki-swoich-aut-3186/", "title": ["Volkswagen zg\u0142asza usterki swoich aut"], "lead": ["Volkswagen poinformowa\u0142 polskich klient\u00f3w o wykrytych usterkach w modelu polo, a tak\u017ce kilku modelach audi. W volkswagenach wadliwe okaza\u0142y si\u0119 hamulce, a w audi mo\u017ce wycieka\u0107 paliwo."], "text": ["Volkswagen poinformowa\u0142 polskich klient\u00f3w o wykrytych usterkach w modelu polo, a tak\u017ce kilku modelach audi. W volkswagenach wadliwe okaza\u0142y si\u0119 hamulce, a w audi mo\u017ce wycieka\u0107 paliwo.", "Usterki wykryto w prawie 5 tys. aut. Najwi\u0119cej pojazd\u00f3w obejmie kampania naprawcza modeli polo. Do autoryzowanych stacji obs\u0142ugi powinno zg\u0142osi\u0107 si\u0119 4157 w\u0142a\u015bcicieli felernych aut.", "Kampania naprawcza modeli volkswagen polo obejmie auta wyprodukowane w Hiszpanii pomi\u0119dzy 29 pa\u017adziernika 2016 a 17 pa\u017adziernika 2018 r., Republice Po\u0142udniowej Afryki (29 pa\u017adziernika 2016 r. \u2013 22 pa\u017adziernika 2018 r.) i Algierii (29 pa\u017adziernika 2016 r. \u2013 1 sierpnia 2018 r.) Wed\u0142ug producenta, w autach wyposa\u017conych w tylne hamulce b\u0119bnowe, mo\u017ce dochodzi\u0107 do utraty wst\u0119pnego napi\u0119cia linek hamulcowych, a w konsekwencji poluzowania nakr\u0119tki regulacyjnej d\u017awigni hamulca r\u0119cznego.", "W\u0142a\u015bciciele wadliwych pojazd\u00f3w zostan\u0105 listownie zaproszeni do autoryzowanych stacji obs\u0142ugi, gdzie zamocowane zostan\u0105 dodatkowe nakr\u0119tki zabezpieczaj\u0105ce hamulec r\u0119czny.", "W przypadku audi wadliwe okaza\u0142y si\u0119 modele a4/a5/s4/s5 (typ b8), a6/a7 (typ 4g), q7 (typ 4m) oraz a8 (typ 4h), kt\u00f3re wyprodukowano w Niemczech mi\u0119dzy wrze\u015bniem 2013 a kwietniem 2018 r. W autach wyposa\u017conych w trzylitrowy silnik TFSI mo\u017ce wycieka\u0107 paliwo. Jak informuje producent, cho\u0107 wycieki mog\u0105 by\u0107 niewielkie, to zapach paliwa mo\u017ce by\u0107 wyczuwalny we wn\u0119trzu pojazdu.", "Kampania naprawcza obj\u0119\u0142a 321 pojazd\u00f3w, kt\u00f3rych w\u0142a\u015bciciele zostan\u0105 zaproszeni do ASO.", "O mo\u017cliwych usterkach w wyprodukowanych przez siebie autach poinformowa\u0142o tak\u017ce Volvo. Wady zosta\u0142y wykryte w 37 modelach s90, s90l oraz xc60 z roku modelowego 2018-2019. W pojazdach na szynie fotela przedniego mo\u017ce brakowa\u0107 nakr\u0119tki. Usterka w przypadku zderzenia mo\u017ce wp\u0142ywa\u0107 na pozycj\u0119 fotela.", "Brakuj\u0105ce nakr\u0119tki b\u0119d\u0105 montowane podczas napraw w ASO, do kt\u00f3rych zostan\u0105 wezwani w\u0142a\u015bciciele felernych pojazd\u00f3w."]}
{"url": "https://www.bankier.pl/moto/autobus-mercedes-ecitaro-na-testach-w-polskich-miastach-3262/", "title": ["Autobus mercedes ecitaro na testach w polskich miastach"], "lead": ["Trwaj\u0105 prezentacje miejskiego elektrycznego autobusu mercedes ecitaro. Po Warszawie, Krakowie, \u0141odzi i Bia\u0142ymstoku, pojazd pojawi\u0142 si\u0119 w Gda\u0144sku. Jego mo\u017cliwo\u015bci sprawdzali kierowcy sp\u00f3\u0142ki Gda\u0144skie Autobusy i Tramwaje."], "text": ["Trwaj\u0105 prezentacje miejskiego elektrycznego autobusu mercedes ecitaro. Po Warszawie, Krakowie, \u0141odzi i Bia\u0142ymstoku, pojazd pojawi\u0142 si\u0119 w Gda\u0144sku. Jego mo\u017cliwo\u015bci sprawdzali kierowcy sp\u00f3\u0142ki Gda\u0144skie Autobusy i Tramwaje.", "Testowanego w Gda\u0144sku mercedesa ecitaro mo\u017cna ju\u017c spotka\u0107 w ruchu liniowym w Niemczech, Luksemburgu czy Szwecji. Autobus ma 12 metr\u00f3w d\u0142ugo\u015bci, wa\u017cy o ton\u0119 wi\u0119cej ni\u017c jego spalinowy odpowiednik. Ma wbudowane \u0142adowarki USB, a tak\u017ce systemy bezpiecze\u0144stwa i klimatyzacj\u0119. Zasi\u0119g ecitaro na jednym \u0142adowaniu to ok. 140 km.", "Pojazd jak na razie mogli obejrze\u0107 jedynie kierowcy GAiT. Testy na tr\u00f3jmiejskich ulicach odb\u0119d\u0105 si\u0119 najprawdopodobniej w przysz\u0142ym roku. Autobus b\u0119dzie w\u00f3wczas je\u017adzi\u0142 na normalnych liniach.", "Jak twierdzi cytowany przez oficjaln\u0105 stron\u0119 internetow\u0105 sp\u00f3\u0142ki Gda\u0144skie Autobusy i Tramwaje Adam Kempi\u0144ski, dyrektor dzia\u0142u sprzeda\u017cy autobus\u00f3w miejskich Evo Bus Polska, to ", "\u2013 W por\u00f3wnaniu do konkurencji potrzebowali\u015bmy troch\u0119 wi\u0119cej czasu, zanim go pokazali\u015bmy, ale dzi\u0119ki temu mogli\u015bmy wystartowa\u0107 od razu z produkcj\u0105 seryjn\u0105. Ecitaro przeszed\u0142 wielomiesi\u0119czne testy w najbardziej surowych warunkach klimatycznych \u2013 m\u00f3wi Kempi\u0144ski. Jak dodaje, temperatur\u0119 wewn\u0105trz pojazdu dobiera komputer poprzez specjalny algorytm w zale\u017cno\u015bci od temperatury zewn\u0119trznej. Z kolei si\u0142a nadmuchu powietrza zale\u017cy od liczby pasa\u017cer\u00f3w."]}
{"url": "https://www.bankier.pl/moto/skoda-liderem-sprzedazy-osobowek-w-polsce-w-ofensywie-toyota-corolla-3201/", "title": ["Skoda liderem sprzeda\u017cy osob\u00f3wek w Polsce. W ofensywie toyota corolla"], "lead": ["Cho\u0107 na rynku motoryzacyjnym mo\u017cna ju\u017c odczu\u0107 sezonowe spadki, sprzeda\u017c aut stabilizuje si\u0119, i to na wysokim poziomie. Polacy kupili w ubieg\u0142ym miesi\u0105cu 46\u00a0379 osob\u00f3wek i by\u0142 to najwy\u017cszy kwietniowy rezultat w historii. W\u015br\u00f3d marek po kilku miesi\u0105cach przerwy znowu kr\u00f3luje skoda octavia, kt\u00f3ra zdetronizowa\u0142a daci\u0119 duster."], "text": ["Cho\u0107 na rynku motoryzacyjnym mo\u017cna ju\u017c odczu\u0107 sezonowe spadki, sprzeda\u017c aut stabilizuje si\u0119, i to na wysokim poziomie. Polacy kupili w ubieg\u0142ym miesi\u0105cu 46\u00a0379 osob\u00f3wek i by\u0142 to najwy\u017cszy kwietniowy rezultat w historii. W\u015br\u00f3d marek po kilku miesi\u0105cach przerwy znowu kr\u00f3luje skoda octavia, kt\u00f3ra zdetronizowa\u0142a daci\u0119 duster.", "W pierwszych czterech miesi\u0105cach roku firmy motoryzacyjne sprzeda\u0142y w Polsce blisko 190 tys. aut osobowych (186\u00a0188). W kwietniu Polacy zarejestrowali 46\u00a0379 nowych osob\u00f3wek \u2013 o 3739 (- 7,5 proc.) mniej ni\u017c w marcu, ale jednocze\u015bnie o 1663 wi\u0119cej ni\u017c w kwietniu ubieg\u0142ego roku (+ 3,7 proc) \u2013 czytamy w raporcie Polskiego Zwi\u0105zku Przemys\u0142u Motoryzacyjnego.", "Po kilku miesi\u0105cach na prowadzeniu, z pierwszego miejsca pod wzgl\u0119dem sprzedanych egzemplarzy, spad\u0142a dacia duster. W\u015br\u00f3d aut osobowych znowu najch\u0119tniej kupowana okaza\u0142a si\u0119 skoda octavia (1689 egzemplarzy). Wynik podbi\u0142y zw\u0142aszcza modele kupowane przez firmy. Spory wzrost sprzeda\u017cy i awans w rankingu zanotowa\u0142a toyota corolla (1639 egzemplarzy). To wynik o 91 proc. lepszy ni\u017c w kwietniu ubieg\u0142ego roku i o 54 proc. lepszy ni\u017c w marcu. Podium uzupe\u0142ni\u0142a skoda fabia (1551 egzemplarzy). Lider z marca i lutego \u2013 dacia duster sprzedawa\u0142 si\u0119 w kwietniu o 27 proc. s\u0142abiej ni\u017c miesi\u0105c wcze\u015bniej (1245 egzemplarzy).", "Polscy klienci indywidualni zarejestrowali w kwietniu \u0142\u0105cznie 13\u00a0600 nowych aut. O ponad p\u00f3\u0142tora tysi\u0105ca wi\u0119cej w skali rok do roku (+ 12,9 proc.) i jednocze\u015bnie o niespe\u0142na dwa tysi\u0105ce mniej ni\u017c w marcu (- 12,1 proc.).", "W tej grupie w dalszym ci\u0105gu najpopularniejsza jest dacia duster z 765 sprzedanymi egzemplarzami. Co ciekawe, model zanotowa\u0142 najwi\u0119kszy wzrost w skali rok do roku (4 proc.) i jednocze\u015bnie najwi\u0119kszy spadek w por\u00f3wnaniu z marcem (- 30,6 proc.), gdy jako jedyny zosta\u0142 sprzedany w ponad 1000 egzemplarzy. Dobry wynik modelu duster zapewni\u0142 dacii awans na podium najcz\u0119\u015bciej kupowanych marek aut osobowych w tym roku. Analizuj\u0105c pierwsze cztery miesi\u0105ce 2019 i 2018 r., wida\u0107, \u017ce sprzeda\u017c skoczy\u0142a o 89 proc.", "W\u015br\u00f3d klient\u00f3w indywidualnych du\u017c\u0105 popularno\u015bci\u0105 cieszy\u0142y si\u0119 w kwietniu tak\u017ce toyoty \u2013 yaris (546 sprzedanych egzemplarzy), auris (502 egzemplarzy) i corolla (409 egzemplarzy), kt\u00f3rej sprzeda\u017c, g\u0142\u00f3wnie ", ", wzros\u0142a w por\u00f3wnaniu z marcem o 43 proc., a kwietniem ubieg\u0142ego roku o 105 proc.", "Stabilizuje si\u0119 rynek aut firmowych. W kwietniu firmy zarejestrowa\u0142y 32\u00a0779 samochod\u00f3w osobowych. By\u0142 to wynik lepszy o zaledwie 91 egzemplarzy ni\u017c w kwietniu 2018 r. (+ 0,3 proc.) i jednocze\u015bnie o blisko 2 tys. gorszy ni\u017c w marcu 2019 r. (- 5,4 proc.).", "W\u015br\u00f3d aut flotowych bezkonkurencyjna pozostaje skoda, kt\u00f3ra w kwietniu sprzeda\u0142a 1391 modeli octavia i 1110 fabia. Pomi\u0119dzy nimi uplasowa\u0142a si\u0119 toyota corolla \u2013 1140 egzemplarzy.", "Wra\u017cenie robi szczeg\u00f3lnie tempo wzrostu sprzeda\u017cy toyoty corolli. Ta wzgl\u0119dem marca wzros\u0142a o 427 egzemplarzy (+ 59,9 proc.) a w skali roku o ponad p\u00f3\u0142 tysi\u0105ca (+ 85,4 proc.). Ro\u015bnie, cho\u0107 w mniejszym tempie, tak\u017ce sprzeda\u017c sz\u00f3stej w kwietniowym rankingu skody rapid (601 egzemplarzy). Najwi\u0119kszy spadek sprzeda\u017cy, zar\u00f3wno w skali miesi\u0119cznej jak i rocznej odnotowa\u0142 ford focus."]}
{"url": "https://www.bankier.pl/moto/elektryczny-volkswagen-juz-w-przedsprzedazy-3288/", "title": ["Elektryczny volkswagen ju\u017c w przedsprzeda\u017cy"], "lead": ["Volkswagen coraz mocniej wkracza na rynek aut elektrycznych. VW ID.3 \u2013 pierwszy samoch\u00f3d nowej generacji Volkswagena \u2013 zadebiutuje jesieni\u0105. W ci\u0105gu pierwszej doby po tym, jak koncern pokaza\u0142 pojazd, wp\u0142yn\u0119\u0142o 10 tys. zam\u00f3wie\u0144.\u00a0"], "text": []}
{"url": "https://www.bankier.pl/moto/polacy-nie-kupuja-aut-elektrycznych-bo-ich-na-nie-nie-stac-3301/", "title": ["Polacy nie kupuj\u0105 aut elektrycznych, bo ich na nie nie sta\u0107"], "lead": ["Im ni\u017csze PKB na mieszka\u0144ca, tym mniej aut elektrycznych na drogach \u2013 wynika z danych ACEA. T\u0119 zale\u017cno\u015b\u0107 dobitnie potwierdza Polska, kt\u00f3ra w obu rankingach znajduje si\u0119 w europejskim ogonie. W Polsce zaledwie jeden na pi\u0119\u0107set samochod\u00f3w rejestrowanych w 2018 r. posiada\u0142 nap\u0119d elektryczny."], "text": ["Im ni\u017csze PKB na mieszka\u0144ca, tym mniej aut elektrycznych na drogach \u2013 wynika z danych ACEA. T\u0119 zale\u017cno\u015b\u0107 dobitnie potwierdza Polska, kt\u00f3ra w obu rankingach znajduje si\u0119 w europejskim ogonie. W Polsce zaledwie jeden na pi\u0119\u0107set samochod\u00f3w rejestrowanych w 2018 r. posiada\u0142 nap\u0119d elektryczny.", "Pod wzgl\u0119dem rejestracji aut elektrycznych w 2018 r. Polska, z wynikiem 0,2 proc., zaj\u0119\u0142a niechlubne ostatnie miejsce. Wyprzedzi\u0142y nas nawet dwa kraje z najni\u017cszym PKB na g\u0142ow\u0119 w Unii Europejskiej \u2013 Bu\u0142garia (0,6 proc.) i Rumunia (0,5). Dla por\u00f3wnania, na W\u0119grzech 1,5 proc. aut sprzedanych w 2018 r. posiada\u0142o nap\u0119d elektryczny.", "Co ciekawe, rok wcze\u015bniej, w 2017 r. \u2013 wed\u0142ug wylicze\u0144 Eurostatu \u2013 ", " W\u015br\u00f3d wszystkich aut zarejestrowanych do ko\u0144ca roku, 1,9 proc. mia\u0142o alternatywne \u017ar\u00f3d\u0142a energii.", "Statystyki zawy\u017cy\u0142y jednak auta hybrydowe, kt\u00f3rych po polskich drogach je\u017adzi\u0142o 402 tys. przy zaledwie 26 tys. \u201eelektryk\u00f3w\u201d.", "To i tak znacznie poni\u017cej unijnej \u015bredniej, kt\u00f3ra w 2018 r. wynios\u0142a 2 proc. Spo\u015br\u00f3d pa\u0144stw cz\u0142onkowskich najwi\u0119kszy odsetek samochod\u00f3w elektrycznych zarejestrowano w Szwecji \u2013 8 proc., Holandii \u2013 6,7 proc. oraz Finlandii \u2013 4,7 proc. Kraje te w ubieg\u0142ym roku wypracowa\u0142y te\u017c jedne z najwy\u017cszych PKB \u2013 powy\u017cej 42 tys. euro na mieszka\u0144ca.", "Wyniki unijnych lider\u00f3w bledn\u0105 w por\u00f3wnaniu z Norwegi\u0105, gdzie a\u017c 49,1 proc. samochod\u00f3w zarejestrowanych w ubieg\u0142ym roku posiada\u0142o nap\u0119d elektryczny, przy PKB na g\u0142ow\u0119 wynosz\u0105cym 73\u00a0200 euro.", "Jak wynika z analiz ACEA, opr\u00f3cz nowych kraj\u00f3w cz\u0142onkowskich, z wyj\u0105tkiem W\u0119gier, auta elektryczne nie mia\u0142y w ubieg\u0142ym roku wzi\u0119cia we W\u0142oszech (0,5 proc.), Grecji (0,3 proc.) i Hiszpanii (0,9 proc.).", "Kraje, w kt\u00f3rych udzia\u0142 elektrycznych samochod\u00f3w w rynku wyni\u00f3s\u0142 mniej ni\u017c 1 proc., wypracowa\u0142y w ubieg\u0142ym roku PKB poni\u017cej 29 tys. euro na g\u0142ow\u0119."]}
{"url": "https://www.bankier.pl/moto/volvo-zwolni-setki-pracownikow-3306/", "title": ["Volvo zwolni setki pracownik\u00f3w"], "lead": ["Volvo Cars zamierza zwolni\u0107 setki pracownik\u00f3w \u2013 donosi ", "Reuters", ". Producent samochod\u00f3w potwierdzi\u0142 t\u0119 informacj\u0119, jednak nie poda\u0142 ostatecznej liczby zwolnionych os\u00f3b."], "text": ["Volvo Cars zamierza zwolni\u0107 setki pracownik\u00f3w \u2013 donosi ", ". Producent samochod\u00f3w potwierdzi\u0142 t\u0119 informacj\u0119, jednak nie poda\u0142 ostatecznej liczby zwolnionych os\u00f3b.", "Szwedzki producent dokona przegl\u0105du kadr i innych koszt\u00f3w, aby mie\u0107 pewno\u015b\u0107, \u017ce firma posiada \u201eodpowiednie umiej\u0119tno\u015bci\u201d. Liczba pracownik\u00f3w Volvo Cars zwi\u0119kszy\u0142a si\u0119 w ci\u0105gu ostatnich 10 lat niemal dwukrotnie, do oko\u0142o 43 tys. Wed\u0142ug \u017ar\u00f3de\u0142 zaznajomionych ze spraw\u0105 zwolnienia maj\u0105 dotyczy\u0107 konsultant\u00f3w i pracownik\u00f3w produkcji.", "W o\u015bwiadczeniu firmy czytamy, \u017ce jako rozwijaj\u0105ce si\u0119 przedsi\u0119biorstwo stale analizuje swoje koszty. Jest to r\u00f3wnie\u017c tym wa\u017cniejsze dla Volvo Cars w obliczu trudno\u015bci, jakie napotyka si\u0119 obecnie w bran\u017cy, dlatego te\u017c coraz wi\u0119ksz\u0105 uwag\u0119 skupia nad kontrol\u0105 wydatk\u00f3w.", "Jak podaje Reuters, losy Volvo s\u0105 zagro\u017cone dodatkowo przez konflikty handlowe czy ogromne wydatki koncern\u00f3w na samochody elektryczne i autonomiczne."]}
{"url": "https://www.bankier.pl/moto/raport-europejski-rynek-leasingu-w-2018-r-wzrosl-o-73-proc-rok-do-roku-polski-o-218-proc-3315/", "title": ["Raport: europejski rynek leasingu w 2018 r. wzr\u00f3s\u0142 o 7,3 proc. rok do roku, polski o 21,8 proc."], "lead": ["Europejski rynek leasingu w 2018 roku wzr\u00f3s\u0142 o 7,3 proc. w por\u00f3wnaniu z poprzednim rokiem, w Polsce odnotowano wzrost o 21,8 proc. \u2013 poda\u0142 w poniedzia\u0142ek w komunikacie Zwi\u0105zek Polskiego Leasingu (ZPL). Polska awansowa\u0142a na 5. miejsce w europejskim rankingu."], "text": ["\u201ePolska bran\u017ca leasingowa dzi\u0119ki wysokiemu poziomowi finansowania przedsi\u0119biorstw awansowa\u0142a z 7. na 5. miejsce w europejskim rankingu. To najwy\u017csza lokata zajmowana przez polsk\u0105 bran\u017c\u0119 leasingow\u0105 w historii\u201d \u2013 czytamy w komunikacie.", "\u201eWynik polskiego sektora leasingowego i jego awans w Europie szczeg\u00f3lne nas cieszy w kontek\u015bcie 15. rocznicy przyst\u0105pienia przez Polsk\u0119 do struktur Unii Europejskiej. Ros\u0142o znaczenie leasingu, jako formy wsparcia w pozyskiwaniu \u015brodk\u00f3w unijnych\u201d \u2013 zaznaczy\u0142, cytowany w komunikacie dyrektor generalny Zwi\u0105zku Polskiego Leasingu Andrzej Bugajski. \u201ePatrz\u0105c z perspektywy krajowej, przez ostatnie 25 lat transformacji polska bran\u017ca leasingowa wspiera\u0142a procesy rozwojowe naszej gospodarki. Bez leasingu przedsi\u0119biorstwa nie mia\u0142yby szans na niezb\u0119dne im maszyny i urz\u0105dzenia czy \u015brodki transportu, a gospodarka na modernizacj\u0119\u201d \u2013 doda\u0142.", "ZLP wskaza\u0142, \u017ce wyniki europejskiej bran\u017cy leasingowej r\u00f3\u017cni\u0105 si\u0119 w zale\u017cno\u015bci od rodzaju finansowanych aktyw\u00f3w, chocia\u017c zar\u00f3wno rynek nieruchomo\u015bci, jak i ruchomo\u015bci wykaza\u0142y wzrosty w 2018 roku. \u201eTen pierwszy ur\u00f3s\u0142 o 3,2 proc., drugi trzy razy szybciej (9,8 proc.)\u201d \u2013 podano.", "Dodano, \u017ce r\u00f3wnie\u017c wyniki poszczeg\u00f3lnych europejskich rynk\u00f3w s\u0105 znaczne zr\u00f3\u017cnicowane. Niekt\u00f3re zanotowa\u0142y niewielkie spadki, a w innych nast\u0105pi\u0142 dwucyfrowy wzrost, w tym w Polsce, gdzie odnotowano blisko 22 procentow\u0105 dynamik\u0119 rok do roku.", "\u201eZyska\u0142 rynek leasingu pojazd\u00f3w, poprawiaj\u0105c wynik o 5,9 proc. w stosunku do 2017 roku, jednak jak wskazuje Leaseurope, jest to rezultat nieco s\u0142abszy w stosunku do poprzednich lat\u201d \u2013 podano w komunikacie. Dodano, \u017ce \u201ez analizy europejskiej organizacji pokazuj\u0105, \u017ce nowe normy emisji spalin, kt\u00f3re wesz\u0142y w \u017cycie w 2018 r. prawdopodobnie b\u0119d\u0105 mia\u0142y wp\u0142yw na t\u0119 cz\u0119\u015b\u0107 rynku leasingu w kolejnych miesi\u0105cach\u201d.", "Zwi\u0105zek Polskiego Leasingu (ZPL) reprezentuje 90 proc. rynku leasingu w Polsce, kt\u00f3ra skupia 30 podmiot\u00f3w. Zwi\u0105zek zrzesza g\u0142\u00f3wnie firmy leasingowe, ale tak\u017ce firmy i organizacje zwi\u0105zane z rynkiem wynajmu w tym, Polski Zwi\u0105zek Wynajmu i Leasingu Pojazd\u00f3w. ZPL jest aktywnym cz\u0142onkiem europejskiej organizacji +Leaseurope+, w kt\u00f3rej sk\u0142ad wchodzi 45 zwi\u0105zk\u00f3w z 32 kraj\u00f3w Europy.(PAP)", "autor: Longina Grzeg\u00f3rska-Szpyt", "lgs/ skr/"]}
{"url": "https://www.bankier.pl/moto/wb-honda-zwolni-3500-pracownikow-3324/", "title": ["WB: Honda zwolni 3500 pracownik\u00f3w"], "lead": ["Honda potwierdzi\u0142a plany zamkni\u0119cia swojej brytyjskiej fabryki w Swindon \u2013 donosi \u201e", "The Independent", "\u201e. Japo\u0144ska firma przekaza\u0142a pracownikom, \u017ce po \u201eznacz\u0105cych i solidnych\u201d konsultacjach nie znaleziono \u017cadnych innych rozwi\u0105za\u0144, aby nie zamyka\u0107 wytw\u00f3rni."], "text": ["Honda potwierdzi\u0142a plany zamkni\u0119cia swojej brytyjskiej fabryki w Swindon \u2013 donosi \u201e", "\u201e. Japo\u0144ska firma przekaza\u0142a pracownikom, \u017ce po \u201eznacz\u0105cych i solidnych\u201d konsultacjach nie znaleziono \u017cadnych innych rozwi\u0105za\u0144, aby nie zamyka\u0107 wytw\u00f3rni.", "Jedyny zak\u0142ad produkcyjny Hondy w Wielkiej Brytanii zamknie si\u0119 pod koniec cyklu produkcyjnego modelu civic w 2021 roku. Przed t\u0105 dat\u0105 nie planuje dodatkowej redukcji zatrudnienia, jednak ostatecznie prac\u0119 straci 3500 os\u00f3b.", "\u201eZ ci\u0119\u017ckim sercem potwierdzamy zamkni\u0119cie fabryki Hondy w Swindon. Rozumiemy wp\u0142yw tej decyzji na naszych wsp\u00f3\u0142pracownik\u00f3w, dostawc\u00f3w i szersz\u0105 spo\u0142eczno\u015b\u0107. Jeste\u015bmy zobowi\u0105zani do dalszego ich wspierania podczas kolejnych faz konsultacji\u201d \u2013 powiedzia\u0142 dyrektor Hondy w Wielkiej Brytanii \u2013 Jason Smith, cytowany przez \u201eThe Independent\u201d.\u00a0Stwierdzono r\u00f3wnie\u017c, \u017ce zmiana nie by\u0142a wynikiem brexitu \u2013 zosta\u0142a podj\u0119ta ze wzgl\u0119du na skupienie si\u0119 na produkcji samochod\u00f3w elektrycznych, a potencjalnych klient\u00f3w b\u0119dzie poszukiwano w Azji, poniewa\u017c oczekuje si\u0119 tam najwi\u0119kszego na nie popytu.", "Rzecznik Theresy May powiedzia\u0142, \u017ce jest to rozczarowuj\u0105ca decyzja, kt\u00f3ra zosta\u0142a podj\u0119ta pomimo wysi\u0142k\u00f3w lokalnych parlamentarzyst\u00f3w, lider\u00f3w obywatelskich i zwi\u0105zk\u00f3w zawodowych, od pierwszego dnia po og\u0142oszeniu plan\u00f3w Hondy w lutym."]}
{"url": "https://www.bankier.pl/moto/premier-polska-staje-sie-coraz-nowoczesniejszym-graczem-w-sektorze-motoryzacji-3073/", "title": ["Premier: Polska staje si\u0119 coraz nowocze\u015bniejszym graczem w sektorze motoryzacji"], "lead": ["Polska staje si\u0119 coraz nowocze\u015bniejszym graczem w sektorze motoryzacji \u2013 oceni\u0142 w sobot\u0119 premier Mateusz Morawiecki podczas wizyty w firmie TIP-TOPOL w Polskiej Wsi w gminie Pobiedziska (woj. wielkopolskie)."], "text": ["Szef rz\u0105du podkre\u015bli\u0142 w trakcie wizyty w przedsi\u0119biorstwie, \u017ce bran\u017ca motoryzacyjna w Polsce ma si\u0119 dobrze i ma szans\u0119 na podb\u00f3j rynk\u00f3w na \u015bwiecie.", "Jak m\u00f3wi\u0142, pracownicy firmy wraz z samym zak\u0142adem, pokazali mu jednocze\u015bnie \u201ehistori\u0119 sukcesu ma\u0142ej, malutkiej najpierw polskiej firmy, kt\u00f3ra przez te ponad ju\u017c 30 lat rozwin\u0119\u0142a si\u0119 do firmy \u015bredniej \u2013 i ma oko\u0142o 5 proc. udzia\u0142u w rynku \u015bwiatowym\u201d.", "Premier podkre\u015bli\u0142, \u017ce produkty firmy s\u0105 nie tylko bardzo wyspecjalizowane, ale idzie za nimi r\u00f3wnie\u017c unowocze\u015bnianie ca\u0142ej firmy i ci\u0105g\u0142e doskonalenie techniki, polskiej my\u015bli technicznej.", "\u201eDla mnie to jest dow\u00f3d na to, jak dobrze ro\u015bnie te\u017c ca\u0142a bran\u017ca motoryzacyjna w Polsce, bo ona charakteryzuje si\u0119 coraz to wi\u0119kszymi wymaganiami klient\u00f3w ko\u0144cowych, producent\u00f3w, producent\u00f3w samochod\u00f3w, hurtowni oczywi\u015bcie r\u00f3\u017cnych, bo tutaj g\u0142\u00f3wnym odbiorc\u0105 s\u0105 hurtownie. I te maszyny, kt\u00f3re mia\u0142em przyjemno\u015b\u0107 po drodze ogl\u0105da\u0107, one zawieraj\u0105 w sobie in\u017cyniersk\u0105, techniczn\u0105 my\u015bl polsk\u0105, co jeszcze dodatkowo oczywi\u015bcie jest dla mnie ogromn\u0105 rado\u015bci\u0105\u201d \u2013 m\u00f3wi\u0142 premier.", "Szef rz\u0105du zaznaczy\u0142, \u017ce \u201ekiedy firma tworzy\u0142a si\u0119, to ja akurat gdzie\u015b pod koniec lat 80. wybiera\u0142em si\u0119 na studia. I dzisiaj, 30-par\u0119 lat p\u00f3\u017aniej, jeste\u015bmy w miejscu, kt\u00f3re w zupe\u0142nie inny spos\u00f3b pokazuje jak Polacy potrafi\u0105 tworzy\u0107 warto\u015b\u0107 dodan\u0105, pozyskiwa\u0107 nowe rynki, nowych klient\u00f3w, konkurowa\u0107 praktycznie ze wszystkimi najlepszymi na ca\u0142ym \u015bwiecie\u201d.", "\u201eZ tej perspektywy patrz\u0105c, widz\u0119, \u017ce tutaj jest coraz wi\u0119cej automatyki i robotyki, robot\u00f3w, kt\u00f3re we wsp\u00f3\u0142pracy z lud\u017ami tworz\u0105 najlepsz\u0105 mo\u017cliw\u0105 par\u0119 \u2013 bo my\u015bl ludzka udoskonala coraz bardziej te roboty, a wi\u0119c nasza per\u0142a w wachlarzu sektor\u00f3w eksportowych, czyli motoryzacja \u2013 nie tylko ma si\u0119 dobrze, ale te\u017c wida\u0107 wyra\u017anie, \u017ce mamy szans\u0119 na podb\u00f3j kolejnych rynk\u00f3w\u201d \u2013 podkre\u015bli\u0142 premier.", "\u201eOczywi\u015bcie nasz\u0105 tutaj bardzo dobr\u0105 baz\u0105, fundamentem jest Unia Europejska, kt\u00f3rej stajemy si\u0119 coraz bardziej nowoczesnym graczem. Nowoczesnym w\u0142a\u015bnie w tak trudnym, wymagaj\u0105cym sektorze jakim jest sektor motoryzacyjny\u201d \u2013 doda\u0142.", "Morawiecki podzi\u0119kowa\u0142 w sobot\u0119 prezesowi i pracownikom zak\u0142adu za pokazanie mu firmy, produkt\u00f3w i opowiedzenie mu o funkcjonowaniu przedsi\u0119biorstwa.", "\u201eNaprawd\u0119 serce ro\u015bnie, \u017ce mamy takie firmy, kt\u00f3re staj\u0105 si\u0119 coraz bardziej globalne, mimo, \u017ce na razie jeszcze maj\u0105 status firm \u015brednich, \u015brednio du\u017cych \u2013 ale my\u015bl\u0119, \u017ce to b\u0119d\u0105 polskie czempiony za 5, 10 lat, kt\u00f3re b\u0119dziemy podziwiali. I w bardzo wielu ci\u0119\u017car\u00f3wkach, mo\u017ce kiedy\u015b w wi\u0119kszo\u015bci je\u017cd\u017c\u0105cych po naszych drogach, po drogach europejskich, b\u0119dziemy mieli elementy produkcyjne, produkty kt\u00f3re s\u0105 tworzone w tym zak\u0142adzie niedaleko Poznania\u201d \u2013 powiedzia\u0142.", "Prezes firmy TIP-TOPOL Piotr Borucki powiedzia\u0142 PAP, \u017ce wizyta szefa rz\u0105du w jego firmie to ogromne wyr\u00f3\u017cnienie.", "Jak m\u00f3wi\u0142, \u201epanu premierowi zosta\u0142a zaproponowana wizyta w jednej z firm w wojew\u00f3dztwie wielkopolskim, akurat to my zostali\u015bmy wybrani, docenieni, pan premier zdecydowa\u0142 si\u0119 odwiedzi\u0107 nasz\u0105 firm\u0119. To na pewno bardzo du\u017ce wyr\u00f3\u017cnienie, bo niecz\u0119sto jest taka mo\u017cliwo\u015b\u0107, \u017ce szef rz\u0105du ma szans\u0119 ogl\u0105da\u0107 to, co przez 30 lat pracownicy, kadra zarz\u0105dzaj\u0105ca budowa\u0142a\u201d \u2013 podkre\u015bli\u0142.", "Borucki pytany, co w trakcie wizyty najbardziej zainteresowa\u0142o premiera Morawieckiego, odpowiedzia\u0142, \u017ce \u201epan premier by\u0142 najbardziej zainteresowany aspektami technicznymi, czyli tym, co tu powstaje, co tworzymy\u201d.", "Firma TIP-TOPOL to firma dzia\u0142aj\u0105ca w bran\u017cy motoryzacyjnej; specjalizuje si\u0119 m.in. w produkcji membran i miech\u00f3w do samochod\u00f3w osobowych, autobus\u00f3w i samochod\u00f3w dostawczych. Firma zatrudnia obecnie 250 os\u00f3b. (PAP)", "autorzy: Anna Jowsa, Marcin Pawlicki, Norbert Nowotnik", "ajw/ lic/ nno/ skr/"]}
{"url": "https://www.bankier.pl/moto/mitsubishi-pajero-znika-z-rynku-nastepcy-brak-3085/", "title": ["Mitsubishi pajero znika z rynku. Nast\u0119pcy brak"], "lead": ["To ju\u017c koniec mitsubishi pajero, jednego z najpopularniejszych aut terenowych. Produkcja kultowego modelu zako\u0144czy si\u0119 w sierpniu. Pajero podzieli los lancera, kt\u00f3ry znikn\u0105\u0142 z ta\u015bm produkcyjnych dwa lata temu."], "text": ["To ju\u017c koniec mitsubishi pajero, jednego z najpopularniejszych aut terenowych. Produkcja kultowego modelu zako\u0144czy si\u0119 w sierpniu. Pajero podzieli los lancera, kt\u00f3ry znikn\u0105\u0142 z ta\u015bm produkcyjnych dwa lata temu.", "Mitsubishi pajero by\u0142o produkowane przez ostatnie 37 lat W tym czasie na rynku pojawi\u0142y si\u0119 cztery generacje modelu. Najnowsza produkowana by\u0142a od 2006 r. Na polskim rynku pajero dost\u0119pne by\u0142o w dw\u00f3ch wersjach: trzydrzwiowej i pi\u0119ciodrzwiowej. Obie wyposa\u017cone by\u0142y w trzylitrowy silnik diesla o mocy 190 KM. W zale\u017cno\u015bci od wersji w salonach trzeba by\u0142o p\u0142aci\u0107 ok. 220 lub 230 tys. z\u0142.", "Ostatnie egzemplarze trafi\u0105 na rynek azjatycki i australijski. Specjalna po\u017cegnalna edycja 700 pojazd\u00f3w zostanie wyprodukowana tak\u017ce na rynek japo\u0144ski. Jak donosi Auto \u015awiat, mitsubishi pajero w wersji Final Edition b\u0119dzie wyposa\u017cone w sk\u00f3rzan\u0105 tapicerk\u0119, elektrycznie sterowane okna dachowe, podgrzewane lusterka, a tak\u017ce elementy dekoracyjne nadwozia i platerowan\u0105 os\u0142on\u0119 ko\u0142a zapasowego. Do kupienia b\u0119dzie tak\u017ce limitowana seria zegark\u00f3w Citizen z logo Final Edition i numerem seryjnym.", "Mitsubishi pajero w ci\u0105gu ostatnich czterech dekad nie tylko podbi\u0142 serca fan\u00f3w offroadu, ale tak\u017ce trasy rajdu Dakar. Kierowcy prowadz\u0105cy auta spod znaku trzech diament\u00f3w 12 razy wygrywali najbardziej presti\u017cowy rajd terenowy na \u015bwiecie, w tym ostatnich siedem afryka\u0144skich edycji rajdu w latach 2001-2007.", "Mitsubishi, przynajmniej na razie, nie planuje wypuszczenia na rynek nast\u0119pcy pajero.", "To nie jedyny japo\u0144ski model, kt\u00f3ry znika z salon\u00f3w. W ubieg\u0142ym roku ", " i avensis. Zast\u0105pi\u0105 je jednak i tym samym powr\u00f3c\u0105 na rynek kultowe modele corolla i camry."]}
{"url": "https://www.bankier.pl/moto/egzamin-na-prawo-jazdy-ministerstwo-szykuje-kolejne-zmiany-3099/", "title": ["Egzamin na prawo jazdy. Ministerstwo szykuje kolejne zmiany"], "lead": [], "text": ["Ministerstwo Infrastruktury i Budownictwa pracuje nad kolejnymi zmianami dotycz\u0105cymi egzamin\u00f3w na prawo jazdy. Egzamin\u00f3w w ci\u0105gu dnia ma by\u0107 mniej, a Wojew\u00f3dzkie O\u015brodki Ruchu Drogowego b\u0119d\u0105 musia\u0142y zatrudni\u0107 wi\u0119cej egzaminator\u00f3w.", "Projekt rozporz\u0105dzenia ministra infrastruktury jest ju\u017c po konsultacjach spo\u0142ecznych a 29 kwietnia trafi\u0142 do opiniowania. Wed\u0142ug harmonogramu, ma wej\u015b\u0107 w \u017cycie 1 lipca, cho\u0107 jak czytamy w uzasadnieniu, je\u015bli poszczeg\u00f3lne WORD-y nie zd\u0105\u017c\u0105 dostosowa\u0107 si\u0119 do nowych wymaga\u0144, termin zostanie przesuni\u0119ty na 1 stycznia 2020 r.", "Na czym b\u0119d\u0105 polega\u0142y zmiany? W ci\u0105gu godziny b\u0119dzie m\u00f3g\u0142 si\u0119 odby\u0107 tylko jeden egzamin teoretyczny, a egzaminator b\u0119dzie m\u00f3g\u0142 przeprowadzi\u0107 maksymalnie osiem egzamin\u00f3w praktycznych w ci\u0105gu dnia.", "Jak uzasadnia ministerstwo, zmiany s\u0105 odpowiedzi\u0105 na spadek jako\u015bci przeprowadzanych obecnie egzamin\u00f3w, kt\u00f3ry wynika ze sposobu finansowania WORD-\u00f3w. Wed\u0142ug raportu Najwy\u017cszej Izby Kontroli, 88 proc. dochod\u00f3w WORD-\u00f3w pochodzi w\u0142a\u015bnie z egzamin\u00f3w, z czego a\u017c 70 proc. to op\u0142aty za egzaminy poprawkowe, do kt\u00f3rych przyst\u0119puje \u015brednio 65 proc. kursant\u00f3w. Dla por\u00f3wnania w Wielkiej Brytanii to 53 proc. egzaminowanych, a w Niemczech jedynie 30 proc.", "\u2013 WORD-y obecnie finansuj\u0105 si\u0119 same i dlatego ilo\u015b\u0107 przeprowadzanych egzamin\u00f3w jest bardzo istotna. W zwi\u0105zku z tym obserwowane s\u0105 od d\u0142u\u017cszego czasu negatywne zachowania WORD-\u00f3w, kt\u00f3re zwi\u0105zane s\u0105 z d\u0105\u017ceniem do maksymalizowania zysk\u00f3w finansowych z przeprowadzonych egzamin\u00f3w. W pracy zatrudnionych egzaminator\u00f3w cz\u0119sto obserwuje si\u0119 wywieranie na egzaminatorach r\u00f3\u017cnego rodzaju presji w kierunku osi\u0105gni\u0119cia wy\u017cszej zdawalno\u015bci i okre\u015blonej wysokiej wydajno\u015bci, np. przeprowadzenie 14 egzamin\u00f3w praktycznych w ci\u0105gu 8 godzin \u2013 czytamy w uzasadnieniu ministerstwa.", "Wprowadzenie ogranicze\u0144 w liczbie przeprowadzanych egzamin\u00f3w ma, w ocenie ministerstwa, pozwoli\u0107 egzaminatorom na przeprowadzanie egzamin\u00f3w bez nacisk\u00f3w na zwi\u0119kszenie zdawalno\u015bci czy wydajno\u015bci, daj\u0105c tym samym czas na zrealizowanie wszystkich zada\u0144 egzaminacyjnych. Korzy\u015bci maj\u0105 odczu\u0107 tak\u017ce sami egzaminowani. Wprowadzone limity maj\u0105 pozwoli\u0107 na wyznaczanie dok\u0142adnych godzin egzamin\u00f3w, co ma z kolei prze\u0142o\u017cy\u0107 si\u0119 na mniejszy stres egzaminowanych.", "Wed\u0142ug szacunk\u00f3w ministerstwa, aby nie wyd\u0142u\u017cy\u0107 czasu oczekiwania na egzamin, ka\u017cdy WORD b\u0119dzie musia\u0142 zatrudni\u0107 trzech dodatkowych egzaminator\u00f3w. W skali kraju przyb\u0119dzie ich wi\u0119c oko\u0142o 150.", " Te odbywa\u0142yby si\u0119 ju\u017c po standardowych cz\u0119\u015bciach kursu, a osoba towarzysz\u0105ca musia\u0142aby posiada\u0107 prawo jazdy od co najmniej pi\u0119ciu lat i by\u0107 opiekunem prawnym kursanta. Jazdy mia\u0142yby si\u0119 jednak odbywa\u0107 pod nadzorem o\u015brodka szkolenia kierowc\u00f3w.\u00a0Takie rozwi\u0105zanie funkcjonuj\u0105ce ju\u017c z powodzeniem w niekt\u00f3rych europejskich krajach."]}
{"url": "https://www.bankier.pl/moto/carsharing-staje-sie-coraz-popularniejszy-3104/", "title": ["Carsharing staje si\u0119 coraz popularniejszy"], "lead": ["Carsharing, czyli system wsp\u00f3lnego u\u017cytkowania aut, staje si\u0119 coraz popularniejszy. Wkr\u00f3tce w Warszawie flota carsharingowa powi\u0119kszy si\u0119 o 50 aut elektrycznych. Eksperci przekonuj\u0105, \u017ce od ekonomii wsp\u00f3\u0142dzielenia nie ma odwrotu \u2013 jest op\u0142acalna i pozwala oszcz\u0119dzi\u0107 zasoby naturalne."], "text": ["O rosn\u0105cej popularno\u015bci us\u0142ugi carsharingu \u015bwiadczy zainteresowanie firm, kt\u00f3re coraz \u015bmielej inwestuj\u0105 w system tzw. wynajmu aut na minuty.", "Polska Grupa Energetyczna kupi\u0142a niedawno za 15 mln z\u0142 ponad po\u0142ow\u0119 udzia\u0142\u00f3w sp\u00f3\u0142ki 4Mobility, oferuj\u0105cej us\u0142ugi carsharingu w Warszawie i Poznaniu. Z kolei dzia\u0142aj\u0105ca na sto\u0142ecznym rynku firma energetyczna Innogy Polska, na pocz\u0105tku kwietnia uruchomi\u0142a us\u0142ug\u0119 wynajmu aut elektrycznych na minuty, uzupe\u0142nia park samochodowy, w kt\u00f3rym znajdzie si\u0119 500 elektrycznych BMW i3, w tym 30 sztuk sportowych modeli i3s. Auta na minuty oferuj\u0105 w Warszawie tak\u017ce Panek CarSharing oraz Traficar.", "Jak wynika z danych platformy mobilnej Vooom, w stolicy dost\u0119pnych jest ju\u017c ok. 1800 samochod\u00f3w na wynajem na minuty, co stanowi a\u017c 46 proc. wszystkich tego typu aut w Polsce. Niebawem b\u0119dzie ich znacznie wi\u0119cej. PGE, kt\u00f3ra przej\u0119\u0142a wypo\u017cyczalnie na 300 aut (w tym kilka elektrycznych), zak\u0142ada \u201ekilkukrotne\u201d zwi\u0119kszenie liczebno\u015bci swojej floty i wyj\u015bcie do innych miast, zar\u00f3wno du\u017cych, jak i mniejszych.", "Auta na minuty mo\u017cna ju\u017c wynaj\u0105\u0107, m.in. we Wroc\u0142awiu (Vozilla, Traficar), w \u0141odzi (Easyshare), Krakowie (Kracar), Tr\u00f3jmie\u015bcie (Traficar, Miimove), w Lublinie (Panek CarSharing). Ponadto m.in. w Bia\u0142ystoku, Bydgoszczy, Szczecinie i Katowicach dost\u0119pne s\u0105 samochody dostawcze na minuty firmy CityBee, znanej z oferty wynajmu hulajn\u00f3g elektrycznych.", "\u201eJak wida\u0107 na ulicach, od ekonomii wsp\u00f3\u0142dzielenia nie ma ju\u017c odwrotu\u201d \u2013 powiedzia\u0142 PAP prezes Krajowej Izby Gospodarczej Andrzej Arendarski. \u201eWsp\u00f3\u0142dzielenie jest op\u0142acalne dla gospodarki oraz korzystne dla \u015brodowiska naturalnego, bior\u0105c pod uwag\u0119 problem zmian klimatycznych i kurcz\u0105cych si\u0119 zasob\u00f3w naturalnych, a to ma szczeg\u00f3lne istotne znaczenie dla m\u0142odych konsument\u00f3w\u201d \u2013 podkre\u015bli\u0142.", "Arendarski zwr\u00f3ci\u0142 uwag\u0119, \u017ce aspekt ekonomiczny wsp\u00f3\u0142dzielenia, poza carsharingiem, jest widoczny w bran\u017cy turystycznej i to nie tylko w kontek\u015bcie bazy noclegowej. \u201eWystarczy zaobserwowa\u0107 sytuacj\u0119 na Mazurach, gdzie wypo\u017cyczalnie \u0142\u00f3dek ciesz\u0105 si\u0119 ogromn\u0105 popularno\u015bci\u0105. Tury\u015bci ju\u017c nie musz\u0105 i nie chc\u0105 kupowa\u0107 jachtu, \u017ceby \u017ceglowa\u0107, gdy maj\u0105 na to ochot\u0119\u201d \u2013 m\u00f3wi\u0142.", "Przypomnia\u0142, \u017ce \u201ewed\u0142ug definicji ekonomii wsp\u00f3\u0142dzielenia, przytoczonej w ostatnim raporcie PwC +(wsp\u00f3\u0142)dziel i rz\u0105d\u017a+, polega ona na \u0142\u0105czeniu os\u00f3b za pomoc\u0105 platform internetowych, umo\u017cliwiaj\u0105c im \u015bwiadczenie us\u0142ug lub wsp\u00f3lne korzystanie z aktyw\u00f3w, zasob\u00f3w, czasu, umiej\u0119tno\u015bci lub kapita\u0142u, bez przekazywania praw w\u0142asno\u015bci\u201d.", "\u201eIstot\u0119 tego zjawiska stanowi mo\u017cliwo\u015b\u0107 wykorzystania przez osoby prywatne posiadanych zasob\u00f3w \u2013 nieruchomo\u015bci, pojazd\u00f3w, tre\u015bci medialnych \u2013 do konkurowania z tradycyjnymi przedsi\u0119biorcami. Tym samym na naszych oczach powstaj\u0105 prosumenci, czyli konsumenci i producenci w jednym, maj\u0105cy potencja\u0142 globalnego dotarcia do szerokiej grupy odbiorc\u00f3w\u201d \u2013 m\u00f3wi\u0142 ekspert.", "W raporcie PwC \u201eFive steps to success in the sharing economy\u201d podano, \u017ce globalny przych\u00f3d ekonomii wsp\u00f3\u0142dzielenia, tylko w pi\u0119ciu kluczowych sektorach, si\u0119gnie 335 mld dol. do 2025 roku, co stanowi\u0107 b\u0119dzie po\u0142ow\u0119 warto\u015bci tych sektor\u00f3w.", "W opinii dyrektora generalnego w Zwi\u0105zku Polskiego Leasingu (ZPL) Andrzeja Sugajskiego, wa\u017cn\u0105 rol\u0119 w ekonomii wsp\u00f3\u0142dzielenia odgrywa leasing. \u201eCoraz cz\u0119\u015bciej mo\u017cemy skorzysta\u0107 z us\u0142ug leasingu ukierunkowanych nie na dostaw\u0119 aktywa inwestycyjnego, ale na zaspokojenie okre\u015blonych potrzeb przedsi\u0119biorcy\u201d \u2013 powiedzia\u0142 PAP. \u201eW ten spos\u00f3b z jednego aktywa mo\u017ce korzysta\u0107 wielu przedsi\u0119biorc\u00f3w posiadaj\u0105cych podobne potrzeby. Przyk\u0142adem mo\u017ce tutaj by\u0107 bran\u017ca budowlana, kt\u00f3ra przede wszystkim korzysta z maszyn budowlanych i drogowych tylko w okresie wykonywania okre\u015blonych prac, a po tym czasie z tego samego sprz\u0119tu korzysta kolejny przedsi\u0119biorca\u201d \u2013 powiedzia\u0142.", "W ocenie Sugajskiego jeszcze szerszy zasi\u0119g wsp\u00f3\u0142dzielenia ma wynajem samochod\u00f3w dla firm i carsharing firmowy, tu z jednego pojazdu korzysta wielu pracownik\u00f3w. Trend ten \u2013 jego zdaniem \u2013 b\u0119dzie dominowa\u0142 w kolejnych latach, a bran\u017ca leasingowa stanie si\u0119 wa\u017cnym podmiotem gospodarki obiegu zamkni\u0119tego.", "Wed\u0142ug Arendarskiego Polska jest na razie \u201edwa kroki za najbardziej rozwini\u0119tymi gospodarkami\u201d. \u201eAle i u nas trend jest wyra\u017any. Ruch prosumencki w energetyce jest najlepszym przyk\u0142adem\u201d \u2013 zaznaczy\u0142.", "autor: Longina Grzeg\u00f3rska-Szpyt"]}
{"url": "https://www.bankier.pl/moto/haker-wlamal-sie-do-tysiecy-aut-mogl-gasic-silniki-3112/", "title": ["Haker w\u0142ama\u0142 si\u0119 do tysi\u0119cy aut. M\u00f3g\u0142 gasi\u0107 silniki"], "lead": ["Do 27 tys. kont aplikacji", "\u00a0s\u0142u\u017c\u0105cych do lokalizacji samochod\u00f3w, w\u0142ama\u0142 si\u0119 haker o pseudonimie L&M \u2013 donosi \u201eWashington Post\u201d. Haker mia\u0142 mo\u017cliwo\u015b\u0107 zdalnego wy\u0142\u0105czania silnik\u00f3w w autach. Czy producenci aut bagatelizuj\u0105 systemy ochrony pojazd\u00f3w przed cyberatakami?"], "text": ["Na ataki haker\u00f3w podatne s\u0105 r\u00f3wnie\u017c coraz popularniejsze auta elektryczne. "]}
{"url": "https://www.bankier.pl/moto/coraz-blizej-mobilnych-kontroli-drogowych-3129/", "title": ["Coraz bli\u017cej mobilnych kontroli drogowych"], "lead": ["Rz\u0105d przyj\u0105\u0142 we wtorek projekt ustawy o zmianie ustawy Prawo o ruchu drogowym oraz ustawy o transporcie drogowym, kt\u00f3ry umo\u017cliwi m.in prowadzenie drogowych kontroli technicznych w mobilnych stacjach kontroli drogowej \u2013 poinformowa\u0142o w komunikacie Centrum Informacyjne Rz\u0105du."], "text": ["Projekt przed\u0142o\u017cony przez ministra infrastruktury dostosowuje polskie prawo do unijnej dyrektywy w sprawie drogowej kontroli technicznej, dotycz\u0105cej zdatno\u015bci do ruchu drogowego pojazd\u00f3w u\u017cytkowych w Unii Europejskiej. Zmiany maj\u0105 si\u0119 przyczyni\u0107 do zwi\u0119kszenia bezpiecze\u0144stwa ruchu drogowego oraz zmniejszenia zanieczyszczenia \u015brodowiska.", "\u201eUnijna dyrektywa dotyczy pojazd\u00f3w zaprojektowanych i wykonanych do przewozu powy\u017cej 9 os\u00f3b \u0142\u0105cznie z kierowc\u0105, pojazd\u00f3w przeznaczonych do przewozu \u0142adunk\u00f3w o maksymalnej masie ca\u0142kowitej przekraczaj\u0105cej 3,5 ton, przyczep o maksymalnej masie ca\u0142kowitej przekraczaj\u0105cej 3,5 ton oraz ci\u0105gnik\u00f3w ko\u0142owych, u\u017cytkowanych g\u0142\u00f3wnie na drogach publicznych, przeznaczonych do komercyjnego drogowego transportu towar\u00f3w, kt\u00f3rych maksymalna pr\u0119dko\u015b\u0107 przekracza 40 km/h\u201d \u2013 poinformowa\u0142o CIR.", "W komunikacie zaznaczono, \u017ce projekt wprowadza mo\u017cliwo\u015b\u0107 przeprowadzania szczeg\u00f3\u0142owych, drogowych kontroli technicznych w mobilnych stacjach kontroli drogowej i wyznaczonych punktach przeprowadzania kontroli drogowych. Wykorzystanie mobilnych stacji skraca czas kontroli i zmniejsza, ponoszone przez przedsi\u0119biorc\u00f3w wykonuj\u0105cych przewozy drogowe, koszty z ni\u0105 zwi\u0105zane. Kontrola drogowa umo\u017cliwia tak\u017ce wnikliw\u0105 ocen\u0119 poszczeg\u00f3lnych uk\u0142ad\u00f3w pojazdu, m.in. hamulcowego, kierowniczego i zawieszenia.", "\u201eProjekt wprowadza tak\u017ce obowi\u0105zek posiadania przez kierowc\u0119 wykonuj\u0105cego przew\u00f3z drogowy protoko\u0142u aktualnej drogowej kontroli technicznej. Rozszerzono r\u00f3wnie\u017c stosowanie systemu oceny ryzyka (dotycz\u0105cego m.in. liczby usterek wykrytych w pojazdach) oraz wprowadzono obowi\u0105zek, by wst\u0119pne kontrole drogowe stanu technicznego pojazd\u00f3w (zgodnie z dyrektyw\u0105) w ka\u017cdym roku obejmowa\u0142y, co najmniej 5 proc. \u0142\u0105cznej liczby takich pojazd\u00f3w zarejestrowanych w Polsce\u201d \u2013 dodano w komunikacie.", "Zgodnie z projektem, mi\u0119dzy pa\u0144stwami Unii Europejskiej mo\u017cliwa b\u0119dzie wymiana informacji dotycz\u0105cych stwierdzenia w poje\u017adzie powa\u017cnych lub niebezpiecznych usterek b\u0105d\u017a usterek prowadz\u0105cych do ograniczenia lub zakazu u\u017cytkowania pojazdu.", "CIR poda\u0142 ponadto, \u017ce nowe przepisy umo\u017cliwi\u0105 wsp\u00f3\u0142prac\u0119 Inspekcji Transportu Drogowego z w\u0142a\u015bciwymi organami kontroli innych pa\u0144stw cz\u0142onkowskich, je\u015bli chodzi o skoordynowane drogowe kontrole techniczne. \u201eDzia\u0142ania te przyczyni\u0105 si\u0119 do zapobiegania nieuczciwej konkurencji w transporcie drogowym, zwi\u0105zanej z r\u00f3\u017cnymi poziomami kontroli stosowanymi przez poszczeg\u00f3lne pa\u0144stwa cz\u0142onkowskie\u201d \u2013 dodano.", "Nowe przepisy maj\u0105 wej\u015b\u0107 w \u017cycie po 3 miesi\u0105cach od ich og\u0142oszenia w Dzienniku Ustaw.", "autor: Longina Grzeg\u00f3rska-Szpyt"]}
{"url": "https://www.bankier.pl/moto/na-tych-drogach-jest-najwiecej-kontroli-predkosci-3076/", "title": ["Na tych drogach jest najwi\u0119cej kontroli pr\u0119dko\u015bci"], "lead": ["Droga krajowa nr 7 i wojew\u00f3dztwo ma\u0142opolskie \u2013 tam policjanci przeprowadzaj\u0105 najwi\u0119cej kontroli pr\u0119dko\u015bci \u2013 wynika z danych opublikowanych przez tw\u00f3rc\u00f3w aplikacji Yanosik. Jak na tym tle wypadaj\u0105 inne drogi i wojew\u00f3dztwa?"], "text": ["Droga krajowa nr 7 i wojew\u00f3dztwo ma\u0142opolskie \u2013 tam policjanci przeprowadzaj\u0105 najwi\u0119cej kontroli pr\u0119dko\u015bci \u2013 wynika z danych opublikowanych przez tw\u00f3rc\u00f3w aplikacji Yanosik. Jak na tym tle wypadaj\u0105 inne drogi i wojew\u00f3dztwa?", "Rozpocz\u0119\u0142a si\u0119 maj\u00f3wka. Wielu kierowc\u00f3w wyjecha\u0142o w trasy, z kolei przy drogach pojawia si\u0119 coraz wi\u0119cej patroli drog\u00f3wki, a b\u0119dzie ich jeszcze wi\u0119cej. Od wtorku 30 kwietnia do niedzieli 5 maja policjanci b\u0119d\u0105 brali udzia\u0142 w akcji Majowy Weekend 2019.", "Z danych udost\u0119pnionych przez tw\u00f3rc\u00f3w aplikacji i komunikatora kierowc\u00f3w Yanosik wynika, \u017ce najwi\u0119kszej liczby kontroli pr\u0119dko\u015bci kierowcy podczas maj\u00f3wki powinni spodziewa\u0107 si\u0119 na drodze krajowej nr 7 i w wojew\u00f3dztwie ma\u0142opolskim.", "Sk\u0105d te wnioski? Z informacji i zg\u0142osze\u0144 samych kierowc\u00f3w, kt\u00f3re aplikacja gromadzi\u0142a we wszystkie weekendy od pocz\u0105tku roku do 14 kwietnia. Otrzymany wynik dzielony przez d\u0142ugo\u015b\u0107 danej drogi krajowej da\u0142 wsp\u00f3\u0142czynnik, na podstawie kt\u00f3rego powsta\u0142 ranking.", "Na drodze krajowej nr 7 kierowcy zg\u0142osili ponad 20 kontroli (20,1) na kilometr drogi. Najcz\u0119\u015bciej policjanci sprawdzali pr\u0119dko\u015b\u0107 w pobli\u017cu Warszawy i na po\u0142udnie od niej \u2013 w okolicy Tarczyna, Skar\u017cyska-Kamiennej i Radomia.", "R\u00f3wnie cz\u0119sto kierowcy kontrolowani byli na drodze krajowej nr 1, zw\u0142aszcza w pobli\u017cu Cz\u0119stochowy (19,6) oraz DK 80 (18,9) w okolicy Bydgoszczy. Policjant\u00f3w z \u201esuszarkami\u201d mo\u017cna by\u0142o spotka\u0107 r\u00f3wnie\u017c na DK 47 w pobli\u017cu Bia\u0142ego Dunajca, DK 86 pod D\u0105brow\u0105 G\u00f3rnicz\u0105, DK 6 w okolicach Wejherowa i Gdyni, DK 2 na terenie gm. Halin\u00f3w i w pobli\u017cu granicy z Bia\u0142orusi\u0105 w Terespolu, DK 10 pomi\u0119dzy Reczem a Suchaniem w woj. zachodniopomorskim, DK 81 pomi\u0119dzy Katowicami a Skoczowem oraz DK 17 nieopodal Zamo\u015bcia i Krasnegostawu.", "W\u015br\u00f3d wojew\u00f3dztw z najcz\u0119stszymi kontrolami dominuje woj. Ma\u0142opolskie (8,8), \u015al\u0105skie (8,7). Policjant\u00f3w z drog\u00f3wki r\u00f3wnie cz\u0119sto mo\u017cna spotka\u0107 w woj. kujawsko-pomorskim, mazowieckim i pomorskim (po 6,7). Najmniej kontroli aplikacja Yanosik odnotowa\u0142a w woj. lubuskim (1,3), opolskim (1,5), \u0142\u00f3dzkim (2,6) oraz dolno\u015bl\u0105skim (2,7)."]}
{"url": "https://www.bankier.pl/moto/pol-miliarda-kary-dla-porsche-po-aferze-dieselgate-3136/", "title": ["P\u00f3\u0142 miliarda kary dla Porsche po aferze Dieselgate"], "lead": ["Porsche AG \u2013 sp\u00f3\u0142ka nale\u017c\u0105ca do koncernu Volkswagen, b\u0119dzie musia\u0142a zap\u0142aci\u0107 535 mln euro kary \u2013 donosi Reuters. To kolejna kara w zwi\u0105zku z afer\u0105 Dieselgate i fa\u0142szowaniem pomiar\u00f3w toksyczno\u015bci spalin."], "text": ["Porsche AG \u2013 sp\u00f3\u0142ka nale\u017c\u0105ca do koncernu Volkswagen, b\u0119dzie musia\u0142a zap\u0142aci\u0107 535 mln euro kary \u2013 donosi Reuters. To kolejna kara w zwi\u0105zku z afer\u0105 Dieselgate i fa\u0142szowaniem pomiar\u00f3w toksyczno\u015bci spalin.", "Decyzj\u0119 o na\u0142o\u017ceniu na Porsche kary podj\u0105\u0142 s\u0105d w Stuttgarcie. Sp\u00f3\u0142ka b\u0119dzie musia\u0142a j\u0105 zap\u0142aci\u0107 w zwi\u0105zku z zaniedbaniami i brakiem kontroli w dziale rozwojowym, w zwi\u0105zku z czym do sprzeda\u017cy trafia\u0142y auta z silnikami Diesla, kt\u00f3re nie spe\u0142nia\u0142y norm emisji spalin. ", "Przedstawiciele Porsche AG podkre\u015blili, \u017ce nie b\u0119d\u0105 odwo\u0142ywali si\u0119 od kary, zaznaczaj\u0105c przy tym, \u017ce sp\u00f3\u0142ka nigdy nie konstruowa\u0142a i nie produkowa\u0142a silnik\u00f3w Diesla, ani nie fa\u0142szowa\u0142a pomiar\u00f3w emisji spalin. Jak z kolei zaznaczyli prokuratorzy, kara nie wp\u0142ynie na mo\u017cliwo\u015b\u0107 dochodzenia odszkodowa\u0144 przez indywidualnych klient\u00f3w w zwi\u0105zku z Dieselgate.", "To kolejna kara w zwi\u0105zku z afer\u0105 Dieselgate. W ubieg\u0142ym roku prokuratura w Brunszwiku na\u0142o\u017cy\u0142a na koncern Volkswagen AG 1 mld euro kary za sprzeda\u017c aut z silnikami diesla, w kt\u00f3rych instalowane by\u0142o oprogramowanie fa\u0142szuj\u0105ce pomiary toksyczno\u015bci spalin. R\u00f3wnie\u017c w 2018 r. 800 mln z\u0142 kary otrzyma\u0142a nale\u017c\u0105ca do koncernu sp\u00f3\u0142ka Audi.", "Co wa\u017cne, wszystkie kary dotyczy\u0142y jedynie niedope\u0142nienia nadzoru nad produkcj\u0105 silnik\u00f3w diesla, a nie za oszustwo. Afera Dieselgate ujawniona we wrze\u015bniu 2015 r. kosztowa\u0142a do tej pory koncern Volkswagena 30 mld euro \u2013 podlicza Reuters. "]}
{"url": "https://www.bankier.pl/moto/eurostat-polska-w-czolowce-rynku-elektrykow-i-hybryd-3142/", "title": ["Eurostat: Polska w czo\u0142\u00f3wce rynku \u201eelektryk\u00f3w\u201d i hybryd"], "lead": ["Polska znalaz\u0142a si\u0119 na drugim miejscu pod wzgl\u0119dem rejestracji aut elektrycznych w Unii Europejskiej \u2013 wynika z danych opublikowanych przez Eurostat. Gdy przejdziemy do liczb, tak r\u00f3\u017cowo ju\u017c nie jest."], "text": ["Polska znalaz\u0142a si\u0119 na drugim miejscu pod wzgl\u0119dem rejestracji aut elektrycznych w Unii Europejskiej \u2013 wynika z danych opublikowanych przez Eurostat. Gdy przejdziemy do liczb, tak r\u00f3\u017cowo ju\u017c nie jest.", "W 2017 r. spo\u015br\u00f3d 262 mln samochod\u00f3w zarejestrowanych w Unii Europejskiej, 2 mln (0,8 proc.) stanowi\u0142y auta elektryczne i hybrydowe. W szczeg\u00f3lno\u015bci ro\u015bnie liczba tych drugich \u2013 1,5 mln. Dla por\u00f3wnania, jeszcze w 2013 r. by\u0142o ich siedem razy mniej \u2013 200 tys.", "Statystyki zawy\u017cy\u0142a m.in. Polska. Wed\u0142ug danych Eurostatu, do ko\u0144ca 2017 r. zarejestrowali\u015bmy 428 tys. aut na paliwa alternatywne. Wi\u0119kszy odsetek \u201eelektryk\u00f3w\u201d i hybryd je\u017adzi\u0142 tylko w Szwecji \u2013 2,4 proc. Podium uzupe\u0142ni\u0142a Wielka Brytania \u2013 1,5 proc, a tu\u017c za nim znalaz\u0142y si\u0119 Francja \u2013 1,4 proc. i Belgia \u2013 1,2 proc.", "Polski rynek \u201eelektryk\u00f3w\u201d w dalszym ci\u0105gu jest jednak w powijakach. Cho\u0107 procenty robi\u0105 wra\u017cenie, bo wed\u0142ug danych Polskiego Zwi\u0105zku Przemys\u0142u Motoryzacyjnego, w pierwszym kwartale 2019 r. Polacy zarejestrowali o 80 proc. wi\u0119cej aut z nap\u0119dem elektrycznym ni\u017c w analogicznym okresie ubieg\u0142ego roku, o tyle liczby ju\u017c nie przedstawiaj\u0105 tak radosnego obrazu. Wed\u0142ug danych Centralnej Ewidencji Pojazd\u00f3w, w pierwszych trzech miesi\u0105cach 2019 r. polski rynek samochod\u00f3w elektrycznych powi\u0119kszy\u0142 si\u0119 o 444 pojazdy, jednak g\u0142\u00f3wnie za spraw\u0105 aut flotowych i rejestrowanych przez wypo\u017cyczalnie. Klienci prywatni w tym czasie zarejestrowali raptem\u2026 8 aut.", "Popyt na auta elektryczne i hybrydowe wida\u0107 w ca\u0142ej Unii Europejskiej. Liczba rejestracji samochod\u00f3w z silnikami na alternatywne \u017ar\u00f3d\u0142a energii w pierwszym kwartale tego roku wynios\u0142a ponad 200 tys. i wzros\u0142a o 1/4 w por\u00f3wnaniu z pierwszym kwarta\u0142em ubieg\u0142ego roku \u2013 wynika z danych ACEA. W pierwszych trzech miesi\u0105cach roku Europejczycy zarejestrowali 99 tys. \u201eelektryk\u00f3w\u201d i niemal 185 tys. hybryd. W tym samym czasie liczba aut zasilanych gazem spad\u0142a o 7 proc. Odsetek aut z nap\u0119dem alternatywnym w pierwszym kwartale wzr\u00f3s\u0142 do 8,5 proc., a aut elektrycznych do 2,5 proc.", "W dalszym ci\u0105gu jednak znakomit\u0105 wi\u0119kszo\u015b\u0107 stanowi\u0105 auta benzynowe i z silnikiem Diesla. W pierwszych trzech miesi\u0105cach tego roku niemal 60 proc. (wzrost o 3,8 proc. w por\u00f3wnaniu z I kw. 2018 r.) nowych samochod\u00f3w w UE stanowi\u0142y auta benzynowe a niespe\u0142na jedna trzeba by\u0142a zasilana olejem nap\u0119dowym (spadek o 6 proc.)."]}
{"url": "https://www.bankier.pl/moto/wladze-krakowa-chca-znaczaco-podniesc-ceny-parkowania-w-miescie-3154/", "title": ["W\u0142adze Krakowa chc\u0105 znacz\u0105co podnie\u015b\u0107 ceny parkowania w mie\u015bcie"], "lead": [], "text": ["Doda\u0142, \u017ce na razie trwa ich analiza. \u201eOko\u0142o 30 proc. uwag stanowi\u0105 opinie, bez zaproponowania konkretnych rozwi\u0105za\u0144, popieraj\u0105ce zmiany lub wyra\u017caj\u0105ce sprzeciw wobec nich\u201d \u2013 poinformowa\u0142 Nowak.", "\u201eW\u015br\u00f3d pozosta\u0142ych g\u0142os\u00f3w pojawiaj\u0105 si\u0119 wnioski o rozszerzenie strefy p\u0142atnego parkowania o kolejne tereny s\u0105siaduj\u0105ce z obecnie proponowanym kszta\u0142tem strefy. S\u0105 r\u00f3wnie\u017c g\u0142osy, by inne zasady parkowania obowi\u0105zywa\u0142y mieszka\u0144c\u00f3w posiadaj\u0105cych Kart\u0119 Krakowsk\u0105, lub by strefa p\u0142atnego parkowania by\u0142a dro\u017csza w weekendy, a ta\u0144sza od poniedzia\u0142ku do pi\u0105tku\u201d \u2013 doda\u0142.", "Planowane zmiany w strefie p\u0142atnego parkowania w Krakowie maj\u0105 doprowadzi\u0107 do ograniczenia liczby samochod\u00f3w wje\u017cd\u017caj\u0105cych do \u015bcis\u0142ego centrum miasta i zwi\u0119kszy\u0107 mo\u017cliwo\u015bci parkowania dla mieszka\u0144c\u00f3w, kt\u00f3rzy coraz cz\u0119\u015bciej maj\u0105 du\u017ce trudno\u015bci z zostawieniem pojazdu w pobli\u017cu miejsca zamieszkania.", "Zarz\u0105d Transportu Publicznego ma jeszcze w maju opracowa\u0107 szczeg\u00f3\u0142owy raport z konsultacji. W czerwcu pod obrady Rady Miasta Krakowa powinna trafi\u0107 uchwa\u0142a dotycz\u0105ca nowych op\u0142at za parkowanie samochod\u00f3w w strefie. W\u0142adze miasta chc\u0105, by w I strefie, czyli w \u015bcis\u0142ym centrum, op\u0142aty wynosi\u0142y ok. 8\u20139 z\u0142 za godzin\u0119 (dzi\u015b to 3 z\u0142 za pierwsz\u0105 godzin\u0119, 3,5 z\u0142 za kolejn\u0105).", "Obecnie strefa obowi\u0105zuje od poniedzia\u0142ku do pi\u0105tku, a w przysz\u0142o\u015bci mia\u0142aby funkcjonowa\u0107 przez ca\u0142y tydzie\u0144. Zarz\u0105d Transportu Publicznego zaproponowa\u0142 poszerzenie Strefy P\u0142atnego Parkowania o teren Zab\u0142ocia i os. Podwawelskiego.", "W konsultacjach zaproponowano, by w I strefie op\u0142aty wynosi\u0142y 8 z\u0142 za pierwsz\u0105 godzin\u0119, 9,60 z\u0142 za drug\u0105, 11,40 z\u0142 za trzeci\u0105 i 8 z\u0142 za ka\u017cd\u0105 kolejn\u0105. Na obszarach oddalonych od centrum proponowane stawki za parkowanie to: 5 z\u0142 za pierwsz\u0105 godzin\u0119, 6 z\u0142 za drug\u0105, 7,20 za trzeci\u0105 i 5 z\u0142 za ka\u017cd\u0105 kolejn\u0105.", "\u201ePodczas konsultacji mieszka\u0144cy proponowali, by poszerza\u0107 stref\u0119 p\u0142atnego parkowania. Jedni chc\u0105, by by\u0142o du\u017co podstref, inni \u017c\u0105daj\u0105 ich ograniczenia. Je\u015bli chodzi o op\u0142aty, s\u0105 tacy, kt\u00f3rzy uwa\u017caj\u0105, \u017ce obecne stawki powinny by\u0107 utrzymane, a nawet obni\u017cone, i tacy, kt\u00f3rzy proponuj\u0105 bardzo wysokie kwoty\u201d \u2013 powiedzia\u0142 dziennikarzom zast\u0119pca prezydenta Krakowa Andrzej Kulig. Doda\u0142, \u017ce zaproponowane w konsultacjach stawki \u2013 du\u017co wi\u0119ksze ni\u017c obecne \u2013 wynikaj\u0105 z prognoz dotycz\u0105cych obci\u0105\u017cenia ruchem samochodowym w mie\u015bcie oraz z konieczno\u015bci zmniejszenia tego ruchu. (PAP)", "autor: Ma\u0142gorzata Wosion-Czoba", "wos/ pad/"]}
{"url": "https://www.bankier.pl/moto/utrudnienia-i-remonty-na-drogach-w-wielkanoc-sprawdz-co-sie-dzieje-na-a1-a2-a4-s1-s3-s5-i-s8-3009/", "title": ["Utrudnienia i remonty na drogach w Wielkanoc. Sprawd\u017a, co si\u0119 dzieje na A1, A2, A4, S1, S3, S5 i S8"], "lead": ["Rozpoczynaj\u0105 si\u0119 masowe wyjazdy na \u015bwi\u0119ta. Najgorzej na drogach b\u0119dzie w pi\u0105tek po po\u0142udniu, gdy samochod\u00f3w zacznie przybywa\u0107, a w dalszym ci\u0105gu b\u0119d\u0105 trwa\u0142y remonty. Niestety, w wielu miejscach, gdzie prowadzone s\u0105 bardziej zaawansowane roboty, kierowcy musz\u0105 liczy\u0107 si\u0119 ze zw\u0119\u017ceniami, zamkni\u0119ciami odcink\u00f3w i ograniczeniami pr\u0119dko\u015bci przez ca\u0142e \u015bwi\u0119ta. Tych najwi\u0119cej b\u0119dzie na autostradzie A4 i drogach ekspresowych S3 i S5. Zanim wyruszycie w drog\u0119 na \u015bwi\u0119ta, sprawd\u017acie, gdzie w nadchodz\u0105cych dniach mog\u0105 wyst\u0105pi\u0107 utrudnienia w ruchu i kt\u00f3re drogi omija\u0107."], "text": ["Rozpoczynaj\u0105 si\u0119 masowe wyjazdy na \u015bwi\u0119ta. Najgorzej na drogach b\u0119dzie w pi\u0105tek po po\u0142udniu, gdy samochod\u00f3w zacznie przybywa\u0107, a w dalszym ci\u0105gu b\u0119d\u0105 trwa\u0142y remonty. Niestety, w wielu miejscach, gdzie prowadzone s\u0105 bardziej zaawansowane roboty, kierowcy musz\u0105 liczy\u0107 si\u0119 ze zw\u0119\u017ceniami, zamkni\u0119ciami odcink\u00f3w i ograniczeniami pr\u0119dko\u015bci przez ca\u0142e \u015bwi\u0119ta. Tych najwi\u0119cej b\u0119dzie na autostradzie A4 i drogach ekspresowych S3 i S5. Zanim wyruszycie w drog\u0119 na \u015bwi\u0119ta, sprawd\u017acie, gdzie w nadchodz\u0105cych dniach mog\u0105 wyst\u0105pi\u0107 utrudnienia w ruchu i kt\u00f3re drogi omija\u0107.", "Najwi\u0119ksze utrudnienia na kierowc\u00f3w jad\u0105cych autostrad\u0105 A4 czekaj\u0105 w pobli\u017cu Piotrkowa Trybunalskiego. W zwi\u0105zku z przebudow\u0105 autostrady ruch pomi\u0119dzy w\u0119z\u0142ami Tuszyn i Piotrk\u00f3w Trybunalski odbywa si\u0119 wy\u0142\u0105cznie lew\u0105 jezdni\u0105 \u2013 dwoma pasami w kierunku Katowic i jednym w kierunku Gda\u0144ska. Z korkami musz\u0105 liczy\u0107 si\u0119 tak\u017ce zje\u017cd\u017caj\u0105cy z autostrady w kierunku Warszawy na w\u0119\u017ale Piotrk\u00f3w Trybunalski Zach\u00f3d. Ruch na \u0142\u0105cznicy odbywa si\u0119 jedynie prawym pasem z ograniczeniem pr\u0119dko\u015bci do 60 km/h.", "Generalna Dyrekcja Dr\u00f3g Krajowych i Autostrad informuje tak\u017ce o utrudnieniach na w\u0119\u017ale Pyrzowice, gdzie ze wzgl\u0119du na ca\u0142kowicie wy\u0142\u0105czony z ruchu wiadukt, nie ma mo\u017cliwo\u015bci zawracania. Wprowadzono ograniczenie pr\u0119dko\u015bci do 30 km/h, a jezdnia zosta\u0142a zw\u0119\u017cona do jednego pasa.", "Kierowcy musz\u0105 uwa\u017ca\u0107 przede wszystkim w okolicy Poznania, gdzie dobudowywany jest trzeci pas. Prace trwaj\u0105 pomi\u0119dzy w\u0119z\u0142ami Pozna\u0144 Zach\u00f3d i Pozna\u0144 Lubo\u0144. Na w\u0119z\u0142ach Pozna\u0144 Komorniki i Pozna\u0144 Lubo\u0144 mo\u017cna zjecha\u0107 z autostrady jedynie skrajnymi pasami.", "Drogowcy remontuj\u0105 nawierzchni\u0119 tak\u017ce pomi\u0119dzy w\u0119z\u0142ami Ko\u0142o a D\u0105bie na wsch\u00f3d od Wroc\u0142awia. Ruch w obu kierunkach odbywa si\u0119 tam jezdni\u0105 p\u00f3\u0142nocn\u0105 (w kierunku Poznania) z ograniczeniem pr\u0119dko\u015bci do 70 km/h.", "Z najwi\u0119ksz\u0105 liczb\u0105 utrudnie\u0144 kierowcy musz\u0105 radzi\u0107 sobie na autostradzie A4. Do godziny 21.30 w Wielki Pi\u0105tek potrwaj\u0105 prace na jezdni w kierunku Wroc\u0142awia na wysoko\u015bci Gliwic. W miejscu prac, kt\u00f3re rozci\u0105gaj\u0105 si\u0119 na odcinku 8,6 km trzeba zwolni\u0107 do 80 km/h.", "Na zachodnim odcinku autostrady, pomi\u0119dzy w\u0119z\u0142ami Krzy\u017cowa i Budzisz\u00f3w Wielki w pobli\u017cu Legnicy trwa monta\u017c ogrodzenia, a pomi\u0119dzy w\u0119z\u0142ami Godziesz\u00f3w i Boles\u0142awiec, w zwi\u0105zku z uszkodzon\u0105 dylatacj\u0105 na mo\u015bcie, zaj\u0119ty jest prawy pas.", "Drogowcy pracuj\u0105 tak\u017ce na wysoko\u015bci Katowic, gdzie na w\u0119\u017ale murckowskim wymieniane s\u0105 uszkodzone bariery energoch\u0142onne. Zaj\u0119ta jest prawa strona \u0142\u0105cznicy Wroc\u0142aw \u2013 Sosnowiec.", "Z kolei na ma\u0142opolskim odcinku A4 korki na kierowc\u00f3w czekaj\u0105 przed Krakowem (jad\u0105c od strony Katowic). Na wysoko\u015bci lotniska na Balicach remontowany jest most. Ruch odbywa si\u0119 pasem rozdzia\u0142u oraz lewym pasem jezdni w kierunku Katowic z ograniczeniem pr\u0119dko\u015bci do 50 km/h. W przeciwn\u0105 stron\u0119 kierowcy je\u017cd\u017c\u0105 pasem awaryjnym i prawym przy jednoczesnym ograniczeniu do 60 km/h.", "Prace trwaj\u0105 tak\u017ce na mo\u015bcie tu\u017c przed w\u0119z\u0142em Balice. Na jezdni w kierunku Katowic ruch odbywa si\u0119 pasem prawym i awaryjnym, a w kierunku Krakowa pasem rozdzia\u0142u i lewym pasem przeciwnej jezdni.", "Do godziny 17 w Wielki Pi\u0105tek potrwa remont nawierzchni na lewym pasie jezdni w kierunku Warszawy. Prace trwaj\u0105 na 544 km. drogi na wysoko\u015bci Sosnowca.", "Z korkami musz\u0105 liczy\u0107 si\u0119 tak\u017ce jad\u0105cy drog\u0105 w okolicy Bielska-Bia\u0142ej i \u017bywca. Do godziny 22 potrwaj\u0105 prace na 18-kilometrowym odcinku pomi\u0119dzy Bielsko-Bia\u0142\u0105 a Rybarzowicami. Od rana do godziny 17 zaj\u0119ty b\u0119dzie pas awaryjny z ograniczeniem pr\u0119dko\u015bci do 60 km/h. Nast\u0119pnie drogowcy przenios\u0105 si\u0119 na lewy pas. Prace utrzymaniowe do godziny 18 b\u0119d\u0105 odbywa\u0142y si\u0119 tak\u017ce na 2-kilometrowym odcinku pomi\u0119dzy \u017bywcem a Wieprzem.", "Najwi\u0119kszych utrudnie\u0144 kierowcy powinni spodziewa\u0107 si\u0119 w wojew\u00f3dztwie zachodniopomorskim. Do godz. 19 prace potrwaj\u0105 pomi\u0119dzy w\u0119z\u0142ami Pyrzyce i My\u015blib\u00f3rz. Wymieniane b\u0119d\u0105 m.in. bariery energoch\u0142onne. Wprowadzone zosta\u0142o ograniczenie pr\u0119dko\u015bci do 90 km/h.", "Do godziny 15 w Wielki Pi\u0105tek remontowana b\u0119dzie z kolei nawierzchnia na 9-kilometrowym odcinku lewej jezdni w kierunku \u015awinouj\u015bcia pomi\u0119dzy Goleniowem Po\u0142udnie a Kliniskami.", "Z wi\u0119kszymi korkami kierowcy musz\u0105 radzi\u0107 sobie na wysoko\u015bci Szczecina, gdzie pomi\u0119dzy w\u0119z\u0142ami Rz\u0119\u015bnica i D\u0105bie trwa przebudowa drogi. GDDKiA zaleca kierowcom objazd otwart\u0105 ul. Goleniowsk\u0105.", "Prace prowadzone s\u0105 r\u00f3wnie\u017c w wojew\u00f3dztwie lubuskim. Do godz. 15 drogowcy nog\u0119 z gazu musz\u0105 zdj\u0105\u0107 pomi\u0119dzy w\u0119z\u0142ami Skwierzyna Po\u0142udnie i Mi\u0119dzyrzecz Po\u0142udnie. Na 12-kilometrowym odcinku w kierunku Szczecina trwa mycie znak\u00f3w i czyszczenie kratek \u015bciekowych.", "Utrudnienia czyhaj\u0105 tak\u017ce na w\u0119\u017ale Nowa S\u00f3l Po\u0142udnie, gdzie poszerzane s\u0105 pier\u015bcienie wewn\u0119trzne rond. Wprowadzono ruch wahad\u0142owy sterowany r\u0119cznie.", "Robotnik\u00f3w i ci\u0119\u017cki sprz\u0119t mo\u017cna spotka\u0107 na wielu odcinkach drogi. W Wielkopolsce nowy odcinek S5 budowany jest na wysoko\u015bci obwodnicy \u015amigla, gdzie wprowadzono ograniczenie pr\u0119dko\u015bci do 50 km/h. Z kolei w woj. kujawsko-pomorskim korki s\u0105 bardzo prawdopodobne na 7-kilometrowym odcinku Morsk \u2013 \u015awiecie, gdzie pojedziemy maksymalnie 90 km/h.", "Na dolno\u015bl\u0105skim odcinku prace potrwaj\u0105 do godz. 20 w Wielk\u0105 Sobot\u0119. Korki s\u0105 mo\u017cliwe pomi\u0119dzy Wroc\u0142awiem a granic\u0105 z woj. wielkopolskim w Korze\u0144sku.", "Prace trwaj\u0105 na mazowieckim odcinku drogi. Ta przebudowywana jest w ci\u0105gu obwodnicy Marek (w\u0119ze\u0142 Koby\u0142ka). Drogowcy pracuj\u0105 na poboczach w obu kierunkach. Obowi\u0105zuje ograniczenie pr\u0119dko\u015bci do 100 km/h.", "Z kolei pomi\u0119dzy Radzyminem a Wyszkowem remontowane jest o\u015bwietlenie. W zwi\u0105zku z pracami drogowcy zajmuj\u0105 zamiennie po jednym pasie ruchu."]}
{"url": "https://www.bankier.pl/moto/chinczycy-beda-produkowac-autobusy-z-ogniwami-toyoty-3020/", "title": ["Chi\u0144czycy b\u0119d\u0105 produkowa\u0107 autobusy z ogniwami Toyoty"], "lead": ["Toyota ma dostarcza\u0107 zestawy nap\u0119dowe oparte na ogniwach paliwowych do autobus\u00f3w produkowanych przez czo\u0142ow\u0105 chi\u0144sk\u0105 grup\u0119 motoryzacyjn\u0105 Beijing Automotive Group \u2013 poinformowa\u0142a w poniedzia\u0142ek agencja Kyodo."], "text": ["To pierwszy tego typu kontakt podpisany przez japo\u0144ski koncern z chi\u0144skim partnerem \u2013 zaznaczono.", "Jak wskazano, japo\u0144ski koncern motoryzacyjny Toyota Motor Corporation chce w ten spos\u00f3b zwi\u0119kszy\u0107 swoj\u0105 obecno\u015b\u0107 na najwi\u0119kszym \u015bwiatowym rynku motoryzacyjnym.", "Agencja poda\u0142a, \u017ce zestawy nap\u0119dowe oparte na ogniwach paliwowych Toyoty b\u0119d\u0105 montowane w autobusach produkowanych przez Beijing Automotive Group.", "Produkcja autobus\u00f3w zasilanych ogniwami paliwowymi ma rosn\u0105\u0107 do 2022 roku, gdy stolica Chin b\u0119dzie gospodarzem zimowych igrzysk olimpijskich.", "Wraz ze wzrostem liczby samochod\u00f3w elektrycznych w Chinach ro\u015bnie zainteresowanie producent\u00f3w z Pa\u0144stwa \u015arodka technologi\u0105 ogniw paliwowych, czyli urz\u0105dze\u0144, kt\u00f3re energi\u0119 chemiczn\u0105 paliwa i utleniacza zamieniaj\u0105 bezpo\u015brednio w energi\u0119 elektryczn\u0105. Wed\u0142ug agencji ma to pom\u00f3c w rozwi\u0105zaniu problemu zanieczyszczenia powietrza w Pa\u0144stwie \u015arodka."]}
{"url": "https://www.bankier.pl/moto/do-jesieni-2020-r-cala-autostrada-katowice-krakow-bedzie-miala-nowa-nawierzchnie-3043/", "title": ["Do jesieni 2020 r. ca\u0142a autostrada Katowice-Krak\u00f3w b\u0119dzie mia\u0142a now\u0105 nawierzchni\u0119"], "lead": ["Do pa\u017adziernika przysz\u0142ego roku ca\u0142y oko\u0142o 60-kilometrowy odcinek autostrady A4 mi\u0119dzy Katowicami a Krakowem w obu kierunkach b\u0119dzie mia\u0142 wymienion\u0105 nawierzchni\u0119. W minionych trzech latach wyremontowano w sumie 76,6 km jezdni, a w \u015brod\u0119 rozpocz\u0105\u0142 si\u0119 remont pozosta\u0142ych 42,4 km."], "text": ["\u201eInwestycja prowadzona b\u0119dzie w sprawdzony, mo\u017cliwie najbardziej przyjazny dla kierowc\u00f3w spos\u00f3b \u2013 na kr\u00f3tkich odcinkach, z zachowaniem dw\u00f3ch pas\u00f3w ruchu w ka\u017cdym kierunku. Remontowi nawierzchni towarzyszy\u0107 b\u0119d\u0105 prace zwi\u0105zane z poszerzeniem wlot\u00f3w na place poboru op\u0142at w Mys\u0142owicach i w Balicach\u201d \u2013 poinformowa\u0142a w \u015brod\u0119 zarz\u0105dzaj\u0105ca tym odcinkiem drogi sp\u00f3\u0142ka Stalexport Autostrada Ma\u0142opolska (SAM).", "W pierwszej kolejno\u015bci prace b\u0119d\u0105 prowadzone na ponad 4-kilometrowym odcinku jezdni w kierunku Krakowa ", ", a nast\u0119pnie na 3,5-kilometrowym odcinku ", ". 7 maja rozpocznie si\u0119 wymiana nawierzchni z poszerzaniem ", ".", "Drogowcy zapewniaj\u0105, \u017ce gdy jeden pas ruchu w kierunku Krakowa b\u0119dzie remontowany, drugi b\u0119dzie przejezdny. W tym czasie na drugiej jezdni b\u0119d\u0105 dwa pasy ruchu w kierunku Katowic i dodatkowo jeden pas do Krakowa.", "Przez ca\u0142y okres trwania remontu maj\u0105 by\u0107 zachowane dwa pasy ruchu w ka\u017cdym kierunku. Wyj\u0105tkami b\u0119d\u0105 kr\u00f3tkie okresy monta\u017cu lub demonta\u017cu stalowych barier bezpiecze\u0144stwa, rozdzielaj\u0105cych kierunki ruchu.", "Prace na placach poboru op\u0142at w Balicach, a p\u00f3\u017aniej w Mys\u0142owicach, maj\u0105 by\u0107 prowadzone wiosn\u0105 i jesieni\u0105, kiedy ruch jest mniejszy ni\u017c w okresie wakacyjnym. O kolejnych remontach sp\u00f3\u0142ka SAM ma informowa\u0107 na stronie internetowej www.autostrada-a4.pl, a tak\u017ce w mediach spo\u0142eczno\u015bciowych.", "Z danych sp\u00f3\u0142ki SAM wynika, \u017ce w ub. roku z p\u0142atnego odcinka autostrady A4 mi\u0119dzy Katowicami a Krakowem korzysta\u0142o \u015brednio 45,3 tys. pojazd\u00f3w na dob\u0119, czyli o 5,2 proc. wi\u0119cej ni\u017c w tym samym okresie przed rokiem. Ubieg\u0142oroczny zysk grupy kapita\u0142owej Stalexport Autostrady, kt\u00f3rej cz\u0119\u015bci\u0105 jest sp\u00f3\u0142ka SAM, wyni\u00f3s\u0142 186,4 mln z\u0142.", "Sp\u00f3\u0142ka SAM w minionym roku kontynuowa\u0142a program modernizacji i rozwoju infrastruktury autostradowej, m.in. inwestuj\u0105c w elektroniczny pob\u00f3r op\u0142at A4Go. Od momentu uruchomienia tej formy p\u0142atno\u015bci za przejazd do ko\u0144ca 2018 r. wydano ok. 30 tys. urz\u0105dze\u0144 pok\u0142adowych. U\u017cytkownicy A4Go przeje\u017cd\u017caj\u0105 przez place poboru op\u0142at m.in. osobn\u0105 bramk\u0105, szybciej ni\u017c korzystaj\u0105cy z innych metod p\u0142atno\u015bci.", "W ub. roku SAM sp\u0142aci\u0142a nale\u017cno\u015b\u0107 z tytu\u0142u koncesji do Krajowego Funduszu Drogowego \u2013 by\u0142a to refundacja kredytu zaci\u0105gni\u0119tego przez Skarb Pa\u0144stwa w Europejskim Banku Odbudowy i Rozwoju na remont autostrady jeszcze przed przekazaniem Staleksportowi koncesji na odcinek A4 Katowice-Krak\u00f3w.", "autor: Marek B\u0142o\u0144ski"]}
{"url": "https://www.bankier.pl/moto/za-parkowanie-w-warszawie-zaplacimy-nawet-8-zl-za-godzine-3046/", "title": ["Za parkowanie w Warszawie zap\u0142acimy nawet 8 z\u0142 za godzin\u0119?"], "lead": ["W\u015br\u00f3d propozycji stowarzyszenia \u201eMiasto Jest Nasze\u201d, kt\u00f3re maj\u0105 u\u0142atwi\u0107 znalezienie miejsca postojowego w stolicy, jest poszerzenie strefy p\u0142atnego parkowania niestrze\u017conego (SPPN) i podniesienie op\u0142aty za zostawienie auta w SPPN \u2013 poinformowa\u0142o w czwartek stowarzyszenie."], "text": ["W\u015br\u00f3d propozycji stowarzyszenia \u201eMiasto Jest Nasze\u201d, kt\u00f3re maj\u0105 u\u0142atwi\u0107 znalezienie miejsca postojowego w stolicy, jest poszerzenie strefy p\u0142atnego parkowania niestrze\u017conego (SPPN) i podniesienie op\u0142aty za zostawienie auta w SPPN \u2013 poinformowa\u0142o w czwartek stowarzyszenie.", "Jak powiedzia\u0142 PAP prezes zarz\u0105du MJN Jan Mencwel, rozwi\u0105zania przygotowane przez stowarzyszenie bazuj\u0105 na zachodnioeuropejskich wzorcach. \u201eRozwi\u0105zania maj\u0105 poprawi\u0107 sytuacj\u0119 warszawiak\u00f3w zwi\u0105zan\u0105 z parkowaniem\u201d \u2013 doda\u0142.", "W\u015br\u00f3d propozycji MJN znalaz\u0142o si\u0119 rozszerzenie strefy p\u0142atnego parkowania oraz wyznaczenie \u015br\u00f3dmiejskiej strefy parkowania (obowi\u0105zuj\u0105cej tak\u017ce w weekendy), a tak\u017ce wprowadzenie op\u0142aty w strefie \u015br\u00f3dmiejskiej wed\u0142ug taryfy: 6 z\u0142 pierwsz\u0105 godzin\u0119 oraz czwart\u0105 i kolejn\u0105, 7 z\u0142 za drug\u0105 godzin\u0119 oraz 8 z\u0142 za trzeci\u0105 godzin\u0119.", "Kolejne punkty planu \u201eNowego \u0141adu Parkingowego dla Warszawy\u201d to okre\u015blenie godzin p\u0142atnego parkowania, wprowadzenie preferencyjnego abonamentu dla parkowania w miejscu zamieszkania, podwy\u017cszenie op\u0142aty za parkowanie bez biletu oraz wyznaczenie punkt\u00f3w dostaw i roz\u0142adunku wraz z jasno wyznaczonymi godzinami dostaw.", "Jak informuje MJN, tworz\u0105c plan \u201eNowego \u0141adu Parkingowego dla Warszawy\u201d stowarzyszenie bazowa\u0142o na danych GUS, wed\u0142ug kt\u00f3rych w stolicy zarejestrowanych jest ponad 1 200 000 samochod\u00f3w. Jednocze\u015bnie w strefie p\u0142atnego parkowania miejsc postojowych jest ok. 30 tys., a samych abonament\u00f3w dla mieszka\u0144c\u00f3w jeszcze wi\u0119cej.", "Stowarzyszenie liczy, \u017ce plan pomo\u017ce zwi\u0119kszy\u0107 dost\u0119pno\u015b\u0107 wolnych miejsc parkingowych, ograniczy\u0107 ilo\u015b\u0107 zanieczyszcze\u0144 i nat\u0119\u017cenia ha\u0142asu, jak r\u00f3wnie\u017c poprawi\u0107 p\u0142ynno\u015b\u0107 ruchu w stolicy.", "kub/ mark/"]}
{"url": "https://www.bankier.pl/moto/sejm-znowelizowal-ustawe-o-transporcie-drogowym-posrednicy-beda-musieli-miec-licencje-3053/", "title": ["Sejm znowelizowa\u0142 ustaw\u0119 o transporcie drogowym. Po\u015brednicy b\u0119d\u0105 musieli mie\u0107 licencj\u0119"], "lead": ["Sejm znowelizowa\u0142 w pi\u0105tek ustaw\u0119 o transporcie drogowym; po\u015brednicy w przewozie os\u00f3b b\u0119d\u0105 musieli posiada\u0107 licencj\u0119, do rozliczenia op\u0142aty za kurs b\u0119dzie mo\u017cna stosowa\u0107 aplikacj\u0119 mobiln\u0105, zniesione zostan\u0105 egzaminy z topografii terenu."], "text": ["Za uchwaleniem ustawy g\u0142osowa\u0142o 231 pos\u0142\u00f3w, przeciw by\u0142o 9, a 171 wstrzyma\u0142o si\u0119 od g\u0142osu.", "Sejm popar\u0142 kilka poprawek przygotowanych przez PiS. Jedna z nich m\u00f3wi, \u017ce podmioty wykonuj\u0105ce po\u015brednictwo przy przewozie os\u00f3b przed dniem wej\u015bcia w \u017cycie zmian, musz\u0105 uzyska\u0107 licencj\u0119 nie p\u00f3\u017aniej ni\u017c w terminie 3 miesi\u0119cy od dnia wej\u015bcia w \u017cycie nowelizacji. Inna dotyczy aplikacji mobilnej wykorzystywanej w przewozach, kolejna \u2013 za\u015bwiadcze\u0144 o niekaralno\u015bci m.in. kierowc\u00f3w.", "Przygotowana w Ministerstwie Infrastruktury nowelizacja wprowadza m.in. definicj\u0119 po\u015brednika przy przewozie os\u00f3b samochodem osobowym oraz przewozie os\u00f3b taks\u00f3wk\u0105. Zdefiniowano \u201epo\u015brednictwo przy przewozie os\u00f3b\u201d, jako dzia\u0142alno\u015b\u0107 gospodarcz\u0105 polegaj\u0105c\u0105 na przekazywaniu zlece\u0144 przewozu z wykorzystaniem domen internetowych, aplikacji mobilnych, program\u00f3w komputerowych oraz system\u00f3w teleinformatycznych lub innych \u015brodk\u00f3w przekazu informacji.", "Jak t\u0142umaczy\u0142 szef resortu infrastruktury Andrzej Adamczyk podczas dyskusji w Sejmie, \u201eregulacje zawarte w nowelizacji d\u0105\u017c\u0105 do wprowadzenia oczekiwanej r\u00f3wnej i uczciwej konkurencji na rynku przewozowym\u201d. Podkre\u015bli\u0142, \u017ce intencj\u0105 projektodawcy jest, aby \u201e\u017cadna z grup nie by\u0142a uprzywilejowana\u201d, np. przez uchylanie si\u0119 od p\u0142acenia podatk\u00f3w czy prowadzenie niezarejestrowanej dzia\u0142alno\u015bci gospodarczej.", "Nowela wprowadza obowi\u0105zek prowadzenia elektronicznego rejestru przez po\u015brednika przy przewozie os\u00f3b. W rejestrze przez 5 lat maj\u0105 by\u0107 przechowywane wszystkie informacje na temat zlece\u0144 przewozowych. Po\u015brednik ma te\u017c prowadzi\u0107 elektroniczn\u0105 ewidencj\u0119, w kt\u00f3rej przez 5 lat maj\u0105 by\u0107 przechowywane dane dotycz\u0105ce przedsi\u0119biorc\u00f3w, kt\u00f3rym zlecono przewozy os\u00f3b.", "Nowelizacja znosi ponadto mo\u017cliwo\u015b\u0107 wprowadzenia \u2013 przez rad\u0119 gminy licz\u0105cej powy\u017cej 100 tys. os\u00f3b \u2013 obowi\u0105zku szkolenia oraz egzaminu z topografii miejscowo\u015bci i znajomo\u015bci przepis\u00f3w prawa miejscowego dla przedsi\u0119biorcy osobi\u015bcie wykonuj\u0105cego przewozy lub kierowcy przez niego zatrudnionego.", "Ustawa trafi teraz do Senatu.", "Nowe przepisy maj\u0105 obowi\u0105zywa\u0107 od 1 stycznia 2020 r. (PAP)", "autor: Longina Grzeg\u00f3rska-Szpyt", "lgs/ pif/ mmu/"]}
{"url": "https://www.bankier.pl/moto/rynek-elektrykow-w-powijakach-zarejestrowalismy-osiem-aut-3055/", "title": ["Rynek \u201eelektryk\u00f3w\u201d w powijakach. Zarejestrowali\u015bmy osiem aut"], "lead": ["Rynek aut elektrycznych w pierwszym kwartale powi\u0119kszy\u0142 si\u0119 w Polsce o 444 pojazdy. Ponad po\u0142ow\u0119 nowych aut stanowi\u0142y elektryczne bmw, kt\u00f3re zdetronizowa\u0142y nissany \u2013 wynika z danych Centralnej Ewidencji Pojazd\u00f3w opublikowanych przez Instytut Bada\u0144 Rynku Motoryzacyjnego Samar. Tylko osiem aut trafi\u0142o w r\u0119ce os\u00f3b prywatnych. Pozosta\u0142e kupili przedsi\u0119biorcy."], "text": ["Rynek aut elektrycznych w pierwszym kwartale powi\u0119kszy\u0142 si\u0119 w Polsce o 444 pojazdy. Ponad po\u0142ow\u0119 nowych aut stanowi\u0142y elektryczne bmw, kt\u00f3re zdetronizowa\u0142y nissany \u2013 wynika z danych Centralnej Ewidencji Pojazd\u00f3w opublikowanych przez Instytut Bada\u0144 Rynku Motoryzacyjnego Samar. Tylko osiem aut trafi\u0142o w r\u0119ce os\u00f3b prywatnych. Pozosta\u0142e kupili przedsi\u0119biorcy.", "W sumie po polskich drogach je\u017adzi ju\u017c blisko 5 tysi\u0119cy \u201eelektryk\u00f3w\u201d. W pierwszym kwartale 2019 r. powi\u0119kszy\u0142 si\u0119 o ponad 60 proc. w por\u00f3wnaniu z analogicznym okresem ubieg\u0142ego roku.", "Liderem rynku aut elektrycznych okaza\u0142o si\u0119 BMW, kt\u00f3re na polski rynek wypu\u015bci\u0142o 248 egzemplarzy modelu i3. Na drug\u0105 pozycj\u0119 spad\u0142 dotychczasowy lider \u2013 Nissan ze swoim flagowym modelem Leaf (62 sztuki). Na trzecim miejscu znalaz\u0142 si\u0119 Renault, kt\u00f3ry dostarczy\u0142 46 modeli zoe. 40 z nich kupi\u0142a miejska wypo\u017cyczalnia aut elektrycznych Vozilla dzia\u0142aj\u0105ca we Wroc\u0142awiu.", "Poza podium znalaz\u0142 si\u0119 jaguar i-pace (23 szt.) \u2013 zwyci\u0119zca plebiscytu Car of the Year 2019. 10 pojazd\u00f3w na polski rynek wprowadzi\u0142 Volkswagen. To model e-Golf. Ma to by\u0107 jednak dopiero przygrywka, poniewa\u017c ", "Dopiero na sz\u00f3stym miejscu, z 10 egzemplarzami uplasowa\u0142a si\u0119 Tesla, a sze\u015b\u0107 sztuk swojego pierwszego w pe\u0142ni elektrycznego SUV-a e-tron na rynek wprowadzi\u0142o Audi.", "O 32 sztuki powi\u0119kszy\u0142 si\u0119 w pierwszym kwartale rynek elektrycznych samochod\u00f3w dostawczych. Cho\u0107 liczba nie rzuca na kolana, to ponad dwukrotny wzrost w por\u00f3wnaniu z analogicznym okresem ubieg\u0142ego roku. Ten segment zdominowa\u0142 mercedes e-vito (10 szt.). Podium uzupe\u0142ni\u0142y francuskie marki. Polacy zarejestrowali siedem egzemplarzy renault kangoo express i dwa renault master oraz siedem citroen\u00f3w berlingo. Na polskich drogach pojawi\u0142y si\u0119 r\u00f3wnie\u017c trzy elektryczne craftery Volkswagena oraz dwa nissany e-nv-200.", "W dalszym ci\u0105gu rynek rozwija si\u0119 dzi\u0119ki klientom instytucjonalnym, kt\u00f3rzy zarejestrowali a\u017c 98 proc. wszystkich aut. Jak wynika z danych Centralnej Ewidencji Pojazd\u00f3w opublikowanych przez Samar, samochody elektryczne kupuj\u0105 i rejestruj\u0105 przede wszystkim firmy carsharingowe. W\u015br\u00f3d nich dominuje sp\u00f3\u0142ka Innogy, kt\u00f3ra od kwietnia wynajmuje samochody na minuty w Warszawie. Docelowo w jej barwach b\u0119dzie je\u017adzi\u0142o 500 w pe\u0142ni elektrycznych bmw i3. Na auta elektryczne \u201eprzesiadaj\u0105 si\u0119\u201d tak\u017ce firmy i instytucje pa\u0144stwowe, na kt\u00f3rych wymusza to ustawa o elektromobilno\u015bci.", "Wed\u0142ug danych CEP osoby prywatne w pierwszym kwartale zarejestrowa\u0142y jedynie 8 samochod\u00f3w elektrycznych."]}
{"url": "https://www.bankier.pl/moto/daimler-nie-wie-skad-kim-dzong-un-ma-jego-limuzyny-3064/", "title": ["Daimler nie wie, sk\u0105d Kim Dzong Un ma jego limuzyny"], "lead": ["Niemiecki producent samochod\u00f3w Daimler zapewnia, \u017ce nie wie, sk\u0105d p\u00f3\u0142nocnokorea\u0144ski przyw\u00f3dca Kim Dzong Un ma luksusowe, opancerzone limuzyny tej firmy, kt\u00f3rymi porusza si\u0119 przy wa\u017cnych okazjach. Daimler podkre\u015bla, \u017ce nie robi z Pjongjangiem \u017cadnych interes\u00f3w."], "text": ["We W\u0142adywostoku, gdzie Kim spotka\u0142 si\u0119 w czwartek z rosyjskim prezydentem W\u0142adimirem Putinem, na p\u00f3\u0142nocnokorea\u0144skiego przyw\u00f3dc\u0119, kt\u00f3ry dotar\u0142 tam swym specjalnym poci\u0105giem, czeka\u0142y ju\u017c jego dwie limuzyny, Mercedes Maybach S600 Pullman Guard i Mercedes Maybach S62 \u2013 relacjonuje Associated Press.", "Agencja dodaje, \u017ce \u2013 jak si\u0119 przypuszcza \u2013 z jednego z tych Maybach\u00f3w Kim korzysta\u0142, spotykaj\u0105c si\u0119 z prezydentem USA Donaldem Trumpem w zesz\u0142ym roku w Singapurze i w lutym br. w Hanoi.", "\u201eNie mamy poj\u0119cia, jak te pojazdy zosta\u0142y dostarczone do Korei P\u00f3\u0142nocnej\u201d \u2013 podkre\u015bli\u0142a rzeczniczka Daimlera Silke Mockert w pisemnej odpowiedzi na pytanie agencji AP, kt\u00f3ra w \u015brod\u0119 informowa\u0142a o limuzynach Kima. Mockert zapewni\u0142a, \u017ce eksport zgodny z prawem jest dla Daimlera \u201epodstawow\u0105 zasad\u0105 odpowiedzialnej dzia\u0142alno\u015bci biznesowej\u201d.", "Dostarczanie do Korei P\u00f3\u0142nocnej d\u00f3br luksusowych, w tym limuzyn, jest zabronione na mocy sankcji ONZ i Unii Europejskiej, kt\u00f3rych celem jest nak\u0142onienie re\u017cimu w Pjongjangu do poniechania programu zbroje\u0144 nuklearnych.", "\u201eNasza firma nie ma \u017cadnych powi\u0105za\u0144 biznesowych z Kore\u0105 P\u00f3\u0142nocn\u0105 od ponad 15 lat i \u015bci\u015ble przestrzega obecnie embarga na\u0142o\u017conego przez UE i ONZ \u2013 podkre\u015bli\u0142a rzeczniczka Daimlera. Doda\u0142a, \u017ce aby zapobiec dostawom do Korei P\u00f3\u0142nocnej i do jej ambasad na ca\u0142ym \u015bwiecie, Daimler wprowadzi\u0142 specjaln\u0105 procedur\u0119 kontroli eksportu. Wskaza\u0142a zarazem, \u017ce \u201esprzeda\u017c pojazd\u00f3w przez strony trzecie, zw\u0142aszcza pojazd\u00f3w u\u017cywanych, jest poza nasz\u0105 kontrol\u0105 i odpowiedzialno\u015bci\u0105\u201d.", "Associated Press pisze, \u017ce fakt, i\u017c Kim zdo\u0142a\u0142 pozyska\u0107 limuzyny Daimlera \u201ejest dobrym przyk\u0142adem na to, jak nieszczelne s\u0105 zazwyczaj sankcje mi\u0119dzynarodowe\u201d. (PAP)", "az/ ap/"]}
{"url": "https://www.bankier.pl/moto/kilka-tysiecy-aut-do-naprawy-wsrod-nich-toyoty-ople-i-peugeoty-2998/", "title": ["Kilka tysi\u0119cy aut do naprawy. W\u015br\u00f3d nich toyoty, ople i peugeoty"], "lead": ["W ponad sze\u015bciu tysi\u0105cach samochod\u00f3w o\u015bmiu marek producenci wykryli usterki. Wadliwe modele do Urz\u0119du Ochrony Konkurencji i Konsument\u00f3w zg\u0142osi\u0142y Opel, Toyota, Peugeot, Dacia, Subaru, Citroen i Land Rover. Kampania naprawcza obj\u0119\u0142a m.in. popularne na polskich drogach toyoty corolle i ople astry."], "text": ["W ponad sze\u015bciu tysi\u0105cach samochod\u00f3w o\u015bmiu marek producenci wykryli usterki. Wadliwe modele do Urz\u0119du Ochrony Konkurencji i Konsument\u00f3w zg\u0142osi\u0142y Opel, Toyota, Peugeot, Dacia, Subaru, Citroen i Land Rover. Kampania naprawcza obj\u0119\u0142a m.in. popularne na polskich drogach toyoty corolle i ople astry.", "Do naprawy musi trafi\u0107 6041 egzemplarzy, kt\u00f3rych wadliwe podzespo\u0142y \u2013 zdaniem producent\u00f3w \u2013 utrudniaj\u0105 jazd\u0119. Najwi\u0119cej niesprawnych aut do Urz\u0119du Ochrony Konkurencji i Konsument\u00f3w zg\u0142osi\u0142a Toyota i Lexus \u2013 2480 sztuk.", "Kampania naprawcza Opla obejmie 1606 modeli astra j, zafira c i cascada wyprodukowanych w Polsce, Niemczech i Wielkiej Brytanii pomi\u0119dzy 2010 a 2015 r. W autach z zamontowanym uk\u0142adem wspomagania ruszania pod g\u00f3r\u0119 producent wykry\u0142 b\u0142\u0105d w oprogramowaniu, kt\u00f3ry sprawia, \u017ce uk\u0142ad utrzymuje pojazd w miejscu d\u0142u\u017cej, ni\u017c jest to przewidziane w specyfikacji. W\u0142a\u015bciciele wadliwych pojazd\u00f3w otrzymaj\u0105 listowne powiadomienie o konieczno\u015bci wizyty w najbli\u017cszej autoryzowanej stacji obs\u0142ugi, gdzie usterka zostanie usuni\u0119ta.", "W przypadku Toyoty wadliwe okaza\u0142y si\u0119 modele corolla i rav4, a tak\u017ce produkowane przez koncern lexusy: ux200/250 i es350 wyprodukowane w Japonii, Wielkiej Brytanii i Turcji pomi\u0119dzy 6 listopada 2017 a 5 kwietnia 2019. To 2480 pojazd\u00f3w. Jak informuje producent, podczas przegl\u0105du przedsprzeda\u017cowego, nie zosta\u0142 aktywowany system automatycznego powiadamiania o wypadku \u2013 eCall, kt\u00f3ry pozwala na awaryjne po\u0142\u0105czenie telefoniczne ze s\u0142u\u017cbami ratunkowymi. W\u0142a\u015bciciele otrzymaj\u0105 listy z propozycj\u0105 stawienia si\u0119 do ASO.", "Wady zg\u0142oszone do Urz\u0119du Ochrony Konkurencji i Konsument\u00f3w dotycz\u0105 tak\u017ce samochod\u00f3w marki subaru legacy (roczniki 2013-2014), impreza/xv (2012-2013), forester (2012-2014) i brz (2013). Na polskim rynku to 878 egzemplarzy, w kt\u00f3rych mo\u017ce doj\u015b\u0107 do uszkodzenia spr\u0119\u017cyny zaworowej silnika i trudno\u015bci z jego uruchomieniem. W\u0142a\u015bciciele aut zostan\u0105 wezwani do ASO, gdzie felerne spr\u0119\u017cyny zostan\u0105 wymienione.", "O mo\u017cliwych usterkach w wyprodukowanych przez siebie autach poinformowa\u0142 tak\u017ce Peugeot. Wady zosta\u0142y wykryte m.in. w 330 modelach traveller i expert 4. Wadliwe okaza\u0142o si\u0119 ko\u0142o pasowe spr\u0119\u017carki i jej os\u0142ona, kt\u00f3re mog\u0105 spowodowa\u0107 uszkodzenie paska, a w bardzo rzadkich przypadkach doprowadzi\u0107 do po\u017caru. W 381 modelach traveller i expert 4 felerne okaza\u0142o si\u0119 tak\u017ce po\u0142\u0105czenie sworznia wahacza przedniego ze zwrotnic\u0105, kt\u00f3re mo\u017ce ulec poluzowaniu. Usterki zostan\u0105 naprawione w ASO, do kt\u00f3rych w\u0142a\u015bciciele wadliwych samochod\u00f3w otrzymaj\u0105 listowne wezwania.", "Wadliwe okaza\u0142o si\u0119 tak\u017ce 250 pojazd\u00f3w marki citroen spacetourer i jumpy IV. Podobnie jak w przypadku peugeot\u00f3w, wadliwy okaza\u0142 si\u0119 sworze\u0144 przedniego wahacza, kt\u00f3ry mo\u017ce poluzowa\u0107 si\u0119 przy zbyt du\u017cym obci\u0105\u017ceniu przedniej osi. W\u0142a\u015bciciele wadliwych aut zostan\u0105 wezwani do najbli\u017cszych ASO, gdzie sworznie zostan\u0105 dokr\u0119cone, a w razie potrzeby wymienione.", "Kampania naprawcza Dacii obejmie 73 modele logan II mcv wyprodukowane w maroka\u0144skim Tangerze od pocz\u0105tku produkcji do 5 lutego 2018 r. W autach, jak informuje producent, \u015bruby mocuj\u0105ce wspornik mocuj\u0105cy kierownic\u0119 do deski rozdzielczej mog\u0142y zosta\u0107 niedostatecznie dokr\u0119cone. Usterki zostan\u0105 naprawione w autoryzowanych stacjach obs\u0142ugi Dacii.", "Wadliwe okaza\u0142y si\u0119 modele range rover evoque. Na polskim rynku to 43 egzemplarze. W autach z roku modelowego 2020 uszkodzony okaza\u0142 si\u0119 wska\u017anik poziomu paliwa, przez co podczas jazdy mo\u017ce doj\u015b\u0107 do sytuacji, w kt\u00f3rej bez ostrze\u017cenia zabraknie paliwa w baku. Bezp\u0142atna naprawa w ASO b\u0119dzie polega\u0142a na modyfikacji wspornika czujnika poziomu paliwa."]}
{"url": "https://www.bankier.pl/moto/toyoty-yaris-do-naprawy-wadliwe-poduszki-powietrzne-3067/", "title": ["Toyoty yaris do naprawy. Wadliwe poduszki powietrzne"], "lead": ["Toyota poinformowa\u0142a polskich klient\u00f3w o wykrytych usterkach w modelu yaris \u2013 jednym z najpopularniejszych na polskich drogach. Wadliwe okaza\u0142y si\u0119 podzespo\u0142y w poduszkach powietrznych. Kampania naprawcza obj\u0119\u0142a tak\u017ce citroeny c3 aircross."], "text": ["Toyota poinformowa\u0142a polskich klient\u00f3w o wykrytych usterkach w modelu yaris \u2013 jednym z najpopularniejszych na polskich drogach. Wadliwe okaza\u0142y si\u0119 podzespo\u0142y w poduszkach powietrznych. Kampania naprawcza obj\u0119\u0142a tak\u017ce citroeny c3 aircross.", "Kampania naprawcza obejmie 1379 toyot saris, kt\u00f3re zosta\u0142y wyprodukowane we Francji pomi\u0119dzy 27 czerwca 2014 a 17 lutego 2017 r. Jak informuje producent, wadliwe okaza\u0142y si\u0119 poduszki powietrzne.", "W autach wyposa\u017conych w czujniki poduszek powietrznych umieszczonych w przednich drzwiach, wraz z up\u0142ywem czasu mo\u017ce dochodzi\u0107 do p\u0119kni\u0119\u0107 izolacji przewod\u00f3w elektrycznych wi\u0105zek \u0142\u0105cz\u0105cych czujniki z systemem SRS. Z powodu uszkodzonej izolacji do ich wn\u0119trza mo\u017ce dostawa\u0107 si\u0119 woda, kt\u00f3ra z czasem mo\u017ce doprowadza\u0107 do korozji rdzenia przewodu i przerwania obwodu elektrycznego. Dodatkowo poduszki powietrzne w przednich fotelach mog\u0105 zosta\u0107 dezaktywowane, a boczne poduszki mog\u0105 niew\u0142a\u015bciwie nape\u0142nia\u0107 si\u0119, co mo\u017ce zwi\u0119ksza\u0107 ryzyko zranienia podczas kolizji.", "W\u0142a\u015bciciele wadliwych pojazd\u00f3w otrzymaj\u0105 listowne powiadomienie o konieczno\u015bci wizyty w autoryzowanej stacji obs\u0142ugi, gdzie usterka zostanie usuni\u0119ta.", "O mo\u017cliwych wadach w wyprodukowanych przez siebie autach poinformowa\u0142 tak\u017ce Citroen. To 341 egzemplarzy modelu c3 aircross, w kt\u00f3rych mo\u017ce dochodzi\u0107 do uszkodzenia wi\u0105zki elektrycznej w przedniej cz\u0119\u015bci kabiny. W\u0142a\u015bciciele otrzymaj\u0105 listy z propozycj\u0105 stawienia si\u0119 w ASO."]}
{"url": "https://www.bankier.pl/moto/ustawa-wprowadzajaca-kary-za-falszowanie-licznikow-samochodowych-podpisana-3071/", "title": ["Ustawa wprowadzaj\u0105ca kary za fa\u0142szowanie licznik\u00f3w samochodowych podpisana"], "lead": ["Prezydent podpisa\u0142 nowelizacj\u0119 ustawy przewiduj\u0105c\u0105 m.in. wprowadzenie kary do pi\u0119ciu lat wi\u0119zienia za fa\u0142szowanie wskaza\u0144 licznik\u00f3w samochodowych \u2013 poinformowa\u0142a w pi\u0105tek Kancelaria Prezydenta."], "text": ["Chodzi o nowelizacj\u0119 Prawa o ruchu drogowym oraz Kodeksu karnego, kt\u00f3r\u0105 Sejm uchwali\u0142 15 marca br.", "Przygotowana przez Ministerstwo Sprawiedliwo\u015bci nowela zak\u0142ada m.in. wprowadzenie \u2013 co do zasady \u2013 zakazu wymiany drogomierza w pojazdach. Jedynym wyj\u0105tkiem od tej regu\u0142y ma by\u0107 uszkodzenie lub konieczno\u015b\u0107 wymiany cz\u0119\u015bci pojazdu nierozerwalnie z\u0142\u0105czonej z licznikiem.", "Jak wskazywano, celem nowelizacji jest zniesienie patologicznego zjawiska nieuprawnionej ingerencji w przebieg drogomierza. Wed\u0142ug MS, \u201enowelizacja ma wype\u0142ni\u0107 istniej\u0105c\u0105 luk\u0119, gwarantuj\u0105c pewno\u015b\u0107 obrotu i zapobiegaj\u0105c nieuczciwym, oszuka\u0144czym praktykom sprzedaj\u0105cych pojazdy mechaniczne\u201d. \u201eJednocze\u015bnie nowelizacja ma za zadanie zlikwidowa\u0107 proceder polegaj\u0105cy na oferowaniu us\u0142ug zani\u017cania wskaza\u0144 drogomierza w poje\u017adzie mechanicznym, kt\u00f3ry to proceder obecnie jest bezkarny, a w wi\u0119kszo\u015bci przypadk\u00f3w poprzedza zabiegi os\u00f3b, chc\u0105cych w oszuka\u0144czy spos\u00f3b sprzeda\u0107 pojazd\u201d \u2013 dodawa\u0142 resort sprawiedliwo\u015bci.", "Nowe przepisy przewiduj\u0105, \u017ce za zmian\u0119 wskaza\u0144 stanu licznika, ingerencj\u0119 w prawid\u0142owo\u015b\u0107 pomiaru, dokonanie wymiany licznika przebiegu ca\u0142kowitego pojazdu wbrew przepisom ustawy b\u0119dzie grozi\u0142o od trzech miesi\u0119cy do pi\u0119ciu lat wi\u0119zienia. Za oszustwo ma odpowiada\u0107 zar\u00f3wno ten, kto je zleca, jak i wykonawca, np. mechanik w warsztacie.", "Zgodnie z nowel\u0105, w\u0142a\u015bcicielowi samochodu, kt\u00f3ry nie zg\u0142osi w stacji kontroli pojazd\u00f3w wymiany licznika na nowy, ma grozi\u0107 grzywna do 3 tys. z\u0142. Obecnie stacje kontroli maj\u0105 obowi\u0105zek przekazywania do Centralnej Ewidencji Pojazd\u00f3w i Kierowc\u00f3w stanu licznika wskazanego podczas obowi\u0105zkowego przegl\u0105du technicznego pojazdu. Po wej\u015bciu w \u017cycie uchwalonych przepis\u00f3w stacje kontroli b\u0119d\u0105 tak\u017ce przekazywa\u0142y informacje o wymianie licznika i jego przebiegu podczas odczytu przez diagnost\u0119.", "Nowe przepisy nak\u0142adaj\u0105 te\u017c dodatkowe obowi\u0105zki administracyjno-prawne na podmioty uprawnione do kontroli wskaza\u0144 stanu licznika. Uprawniony diagnosta b\u0119dzie zobowi\u0105zany m.in. do sprawdzania wymienionych licznik\u00f3w, pobierania op\u0142at, przekazywania wskazania nowo zamontowanego licznika do centralnej ewidencji pojazd\u00f3w. Diagnosta b\u0119dzie te\u017c mia\u0142 prawo zatrzymania dowodu rejestracyjnego, gdy licznik nie odmierza przebiegu w jednostkach miary w\u0142a\u015bciwych dla rodzaju pojazdu, odczyt wskazania licznika wraz z jednostk\u0105 miary nie jest mo\u017cliwy lub w\u0142a\u015bciciel pojazdu nie z\u0142o\u017cy\u0142 pisemnego o\u015bwiadczenia o dacie wymiany licznika.", "Projekt przewiduje r\u00f3wnie\u017c, \u017ce podczas kontroli drogowej funkcjonariusze policji, stra\u017cy granicznej, inspekcji transportu drogowego, \u017candarmerii wojskowej i s\u0142u\u017cby celnej b\u0119d\u0105 mieli obowi\u0105zek zanotowania aktualnego stanu licznika sprawdzanego samochodu. Nast\u0119pnie informacje te maj\u0105 trafi\u0107 do centralnej ewidencji pojazd\u00f3w. Zdaniem projektodawcy umo\u017cliwi to por\u00f3wnanie kolejnych odczyt\u00f3w licznika i \u0142atwiejsze wykrycie oszust\u00f3w.", "Ustawa wejdzie w \u017cycie 1 stycznia 2020 r. Wyj\u0105tkiem s\u0105 zmiany w Kodeksie karnym, kt\u00f3re wejd\u0105 w \u017cycie po 14 dniach od og\u0142oszenia.(PAP)", "autor: Mateusz Mikowski", "mm/ wus/"]}
{"url": "https://www.bankier.pl/moto/gddkia-22-oferty-na-punkty-ladowania-pojazdow-elektrycznych-2951/", "title": ["GDDKiA: 22 oferty na punkty \u0142adowania pojazd\u00f3w elektrycznych"], "lead": ["Generalna Dyrekcji Dr\u00f3g Krajowych i Autostrad otworzy\u0142a oferty na dzier\u017caw\u0119 13 miejsc pod punkty \u0142adowania pojazd\u00f3w elektrycznych na miejscach obs\u0142ugi podr\u00f3\u017cnych na autostradzie A4 i trasie S8. Trzy podmioty z\u0142o\u017cy\u0142y \u0142\u0105cznie 22 oferty na dzier\u017caw\u0119. Ka\u017cda oferta dotyczy jednego miejsca."], "text": ["Generalna Dyrekcji Dr\u00f3g Krajowych i Autostrad otworzy\u0142a oferty na dzier\u017caw\u0119 13 miejsc pod punkty \u0142adowania pojazd\u00f3w elektrycznych na miejscach obs\u0142ugi podr\u00f3\u017cnych na autostradzie A4 i trasie S8. Trzy podmioty z\u0142o\u017cy\u0142y \u0142\u0105cznie 22 oferty na dzier\u017caw\u0119. Ka\u017cda oferta dotyczy jednego miejsca.", "Jak poinformowa\u0142 rzecznik GDDKiA Jan Krynicki, w sk\u0142adanych ofertach dzier\u017cawcy podawali propozycj\u0119 p\u00f3\u0142rocznego czynszu, jaki b\u0119d\u0105 ponosi\u0107 w trakcie 10-letniej dzier\u017cawy terenu (z mo\u017cliwo\u015bci\u0105 wyd\u0142u\u017cenia o dodatkowe 5 lat). Rozpi\u0119to\u015b\u0107 ofert wynios\u0142a od 3 do 8,6 tys. z\u0142 netto.", "Wy\u0142oniony w przetargu dzier\u017cawca b\u0119dzie musia\u0142 wybudowa\u0107 dwa og\u00f3lnodost\u0119pne punkty \u0142adowania pojazd\u00f3w elektrycznych, pe\u0142ni\u0107 rol\u0119 operatora i dostawcy us\u0142ugi \u0142adowania dla tych punkt\u00f3w oraz dostosowa\u0107 miejsca przeznaczone na post\u00f3j pojazd\u00f3w elektrycznych w czasie \u0142adowania poprzez jego odpowiednie oznakowanie pionowe i poziome.", "Przetarg dotyczy\u0142 dzier\u017cawy miejsc na MOP-ach przy autostradzie A4 pomi\u0119dzy Wroc\u0142awiem i Katowicami oraz drogi ekspresowej S8 mi\u0119dzy Wroc\u0142awiem i \u0141odzi\u0105.", "\u201eZaproponowali\u015bmy postawienie punkt\u00f3w \u0142adowania pojazd\u00f3w elektrycznych na trzynastu MOP-ach. Osiem z nich znajduje si\u0119 na autostradzie A4 (Krajk\u00f3w Po\u0142udnie, Krajk\u00f3w P\u00f3\u0142noc, Przysiecz, Jankowice Wielkie, Wierzbnik, Pr\u00f3szk\u00f3w, Proboszczowice i Chech\u0142o) oraz pi\u0119\u0107 na drodze ekspresowej S8 (G\u00f3zew P\u00f3\u0142noc, Chojny, D\u0105browa Wielka, Jonas P\u00f3\u0142noc i Jonas Po\u0142udnie)\u201d \u2013 poinformowano w komunikacie.", "\u201eW przetargu oferty z\u0142o\u017cy\u0142y trzy firmy, kt\u00f3re zainteresowane by\u0142y wszystkimi oferowanymi przez GDDKiA lokalizacjami. Obecnie trwa analiza ofert, z uwzgl\u0119dnieniem zasady antymonopolowej AB, tj. zasady przemienno\u015bci, kt\u00f3rej za\u0142o\u017ceniem jest zachowanie konkurencyjno\u015bci mi\u0119dzy dostawcami na odcinku. Zgodnie z t\u0105 procedur\u0105 oferent nie mo\u017ce wydzier\u017cawi\u0107 dw\u00f3ch lokalizacji (MOP-\u00f3w) s\u0105siaduj\u0105cych ze sob\u0105 wzd\u0142u\u017c jednej drogi w tym samym kierunku trasy\u201d \u2013 napisano.", "GDDKiA przewiduje, \u017ce w wypadku lokalizacji obj\u0119tych ofertami podpisanie um\u00f3w dzier\u017cawy nast\u0105pi jeszcze w pierwszej po\u0142owie bie\u017c\u0105cego roku.", "autor: Anna Wysocza\u0144ska"]}
{"url": "https://www.bankier.pl/moto/fordy-focusy-do-naprawy-z-usterkami-tez-infinity-citroeny-i-mercedesy-2955/", "title": ["Fordy focusy do naprawy. Z usterkami te\u017c infinity, citroeny i mercedesy"], "lead": ["Ford, Infinity, Medcedes i Citroen poinformowa\u0142y polskich klient\u00f3w o konieczno\u015bci naprawy samochod\u00f3w. Kampania naprawcza obj\u0119\u0142a m.in. popularne na polskich drogach fordy focusy i dostawcze mercedesy sprintery. Do ASO wezwani zostan\u0105 tak\u017ce w\u0142a\u015bciciele wadliwych motocykli yamaha i ktm."], "text": ["Ford, Infinity, Medcedes i Citroen poinformowa\u0142y polskich klient\u00f3w o konieczno\u015bci naprawy samochod\u00f3w. Kampania naprawcza obj\u0119\u0142a m.in. popularne na polskich drogach fordy focusy i dostawcze mercedesy sprintery. Do ASO wezwani zostan\u0105 tak\u017ce w\u0142a\u015bciciele wadliwych motocykli yamaha i ktm.", "W przypadku Forda wadliwy okaza\u0142 si\u0119 modele focus wyprodukowane w niemieckim Saarlouis pomi\u0119dzy 12 marca 2018 a 21 stycznia 2019 r. W sze\u015bciu autach mo\u017ce dochodzi\u0107 do obluzowania \u015brub mocuj\u0105cych przednie zawieszenie pojazdu i powodowa\u0107 odg\u0142os stukania podczas jazdy. W skrajnym przypadku mo\u017ce doj\u015b\u0107 do utraty \u015brub i od\u0142\u0105czenia si\u0119 zawieszenia od pojazdu, powoduj\u0105c tym samym utrat\u0119 kontroli nad autem. Jak informuje producent, w\u0142a\u015bciciele wadliwych egzemplarzy zostan\u0105 zaproszeni do autoryzowanych diler\u00f3w w celu naprawy.", "Kampania naprawcza Infinity obejmie 540 modeli q30 i qx30 (h15), kt\u00f3re zosta\u0142y wyprodukowane w Wielkiej Brytanii pomi\u0119dzy 18 sierpnia 2015, a 15 stycznia 2018 r.\u00a0 Jak informuje producent, w wadliwych egzemplarzach zosta\u0142 wskazany b\u0142\u0119dny kierunek blokowania i odblokowywania zamk\u00f3w w tylnych drzwiach, w zwi\u0105zku z czym istnieje ryzyko otwarcia drzwi od \u015brodka pomimo ich zablokowania.", "O mo\u017cliwych b\u0142\u0119dach w instrukcji obs\u0142ugi poinformowa\u0142 tak\u017ce Mercedes. W instrukcjach modeli sprinter, typ 907/910 nie opisano prawid\u0142owo punkt\u00f3w mocowania podno\u015bnika samochodowego na tylnej osi. Je\u015bli zosta\u0142by on umieszczony w nieodpowiednim miejscu, pojazd m\u00f3g\u0142by zsun\u0105\u0107 si\u0119 z niego.", "W cz\u0119\u015bci sprinter\u00f3w wadliwie zamontowana zosta\u0142a tak\u017ce tzw. poprzeczka na osi tylnej, a na mostu, zar\u00f3wno po prawej jak i lewej stronie, spaw zosta\u0142 umieszczony w nieodpowiedni spos\u00f3b, co mo\u017ce zwi\u0119ksza\u0107 ryzyko wypadku. W\u0142a\u015bciciele otrzymaj\u0105 listy z propozycj\u0105 stawienia si\u0119 do ASO.", "W przypadku Citroena wadliwe okaza\u0142y si\u0119 modele spacetourer i jumpy IV. W 220 egzemplarzach mo\u017ce doj\u015b\u0107 do p\u0119kni\u0119cia ko\u0142a pasowego spr\u0119\u017carki klimatyzacji, co z kolei mo\u017ce doprowadzi\u0107 do po\u017caru. W wadliwych autach, kt\u00f3rych w\u0142a\u015bciciele zostan\u0105 wezwani do ASO, wymienione zostan\u0105 ko\u0142a pasowe, a w razie potrzeby, tak\u017ce os\u0142ony paska osprz\u0119tu. W\u0142a\u015bciciele wadliwych motocykli zostan\u0105 wezwani listownie do najbli\u017cszych ASO, gdzie usterki zostan\u0105 usuni\u0119te.", "Kampani\u0119 naprawcz\u0105 prowadz\u0105 tak\u017ce producenci motocykli. Yamaha wykry\u0142a wad\u0119 pasa nap\u0119dowego w modelu tmax (xp530), kt\u00f3ry mo\u017ce p\u0119kn\u0105\u0107, przez co motocykl straci nap\u0119d w trakcie jazdy. W\u0142a\u015bciciele wadliwych motocykli zostan\u0105 wezwani listownie do najbli\u017cszych ASO, gdzie usterki zostan\u0105 usuni\u0119te. Kampania obejmie 42 pojazdy.", "Z kolei w motocyklach ktm 1290 super adventure (roczniki 2015-2016 wyprodukowane w Austrii) mo\u017ce dochodzi\u0107 do wyciek\u00f3w paliwa w okolicy kanapy przy dolnym ko\u0142ku gwintowanym os\u0142ony zbiornika. W\u0142a\u015bciciele felernych pojazd\u00f3w zostan\u0105 zaproszeni do ASO, gdzie uszkodzone zbiorniki zostan\u0105 wy"]}
{"url": "https://www.bankier.pl/moto/nik-dzialania-gddkia-ws-ograniczenia-zatorow-na-drogach-niewystarczajace-2961/", "title": ["NIK obwinia GDDKiA za korki. Dyrekcja odpowiada"], "lead": ["\u0179le zorganizowane prace drogowe, brak skoordynowanego systemu zarz\u0105dzania ruchem i informowania kierowc\u00f3w o utrudnieniach na drogach ekspresowych i autostradach \u2013 to wa\u017cne, cho\u0107 nie jedyne przyczyny tego, \u017ce Polska stoi w korkach te\u017c poza miastem \u2013 poda\u0142a NIK. Wed\u0142ug Izby g\u0142\u00f3wn\u0105 win\u0119 ponosi GDDKiA."], "text": ["\u0179le zorganizowane prace drogowe, brak skoordynowanego systemu zarz\u0105dzania ruchem i informowania kierowc\u00f3w o utrudnieniach na drogach ekspresowych i autostradach \u2013 to wa\u017cne, cho\u0107 nie jedyne przyczyny tego, \u017ce Polska stoi w korkach te\u017c poza miastem \u2013 poda\u0142a NIK. Wed\u0142ug Izby g\u0142\u00f3wn\u0105 win\u0119 ponosi GDDKiA.", "W ocenie Najwy\u017cszej Izby Kontroli (NIK) podejmowane przez Generaln\u0105 Dyrekcj\u0119 Dr\u00f3g Krajowych i Autostrad (GDDKiA) dzia\u0142ania na rzecz ograniczenia zator\u00f3w na drogach krajowych by\u0142y niewystarczaj\u0105ce.", "Prezes NIK Krzysztof Kwiatkowski podkre\u015bli na poniedzia\u0142kowej konferencji prasowej, \u017ce zatory za drogach to nie tylko uci\u0105\u017cliwo\u015bci, ale te\u017c koszty \u2013 stracony czas, zu\u017cyte paliwo. Doda\u0142, \u017ce cz\u0119sto przez z\u0142\u0105 organizacj\u0119 prac drogowych, np. koszenie trawy mi\u0119dzy jezdniami, podr\u00f3\u017c wyd\u0142u\u017ca si\u0119 nawet o kilkana\u015bcie minut.", "Jego zdaniem kontrola ju\u017c przynios\u0142a pierwsze pozytywne efekty \u2013 likwidowane s\u0105 nieczynne bramki do poboru op\u0142at na autostradzie A2 na wysoko\u015bci Pruszkowa, kt\u00f3re powa\u017cnie ogranicza\u0142y ruch w tym miejscu.", "Rzecznik GDDKiA Jan Krynicki, odnosz\u0105c si\u0119 do zarzut\u00f3w NIK podkre\u015bli\u0142 w rozmowie z dziennikarzami, \u017ce Dyrekcja w ostatnim czasie podj\u0119\u0142a dzia\u0142ania, kt\u00f3re s\u0105 zbie\u017cne z zaleceniami Izby.", "\u201eW ostatnim czasie podj\u0119li\u015bmy dzia\u0142ania zbie\u017cne m.in. z wnioskami NIK. Wydali\u015bmy zalecenia do oddzia\u0142\u00f3w, kt\u00f3re s\u0105 ju\u017c realizowane, aby prace zar\u00f3wno remontowe jak i utrzymaniowe wykonywano w czasie o ni\u017cszym nat\u0119\u017ceniu ruchu\u201d \u2013 powiedzia\u0142. Doda\u0142, \u017ce chodzi o to, by mog\u0142y si\u0119 one odbywa\u0107 \u2013 o ile jest taka mo\u017cliwo\u015b\u0107 \u2013 np. w nocy.", "Krynicki zwr\u00f3ci\u0142 uwag\u0119, \u017ce Dyrekcja stara si\u0119 r\u00f3wnie\u017c takie klauzule wpisywa\u0107 do przetarg\u00f3w jako jeden z warunk\u00f3w.", "Rzecznik GDDKiA doda\u0142, \u017ce centrala wdro\u017cy\u0142a r\u00f3wnie\u017c narz\u0119dzia, kt\u00f3re pozwol\u0105 lepiej monitorowa\u0107 prowadzone i planowane prace remontowe i utrzymaniowe.", "Krynicki wskaza\u0142, \u017ce jednym z przyk\u0142ad\u00f3w dobrego zarz\u0105dzania takimi pracami by\u0142 remont autostrady A4. Wyja\u015bni\u0142, \u017ce przez ostatnie cztery lata trasa by\u0142a remontowana na kr\u00f3tkich 2-6 km odcinkach, tak by jak najmniej wp\u0142ywa\u0107 na p\u0142ynno\u015b\u0107 ruchu po autostradzie. (PAP)", "autor: Micha\u0142 Boro\u0144, Rados\u0142aw Jankiewicz"]}
{"url": "https://www.bankier.pl/moto/raport-ufg-wiecej-wypadkow-z-udzialem-jednosladow-2964/", "title": ["Raport UFG: wi\u0119cej wypadk\u00f3w z udzia\u0142em jedno\u015blad\u00f3w"], "lead": ["O 8 procent wzros\u0142a w ostatnim roku liczba szk\u00f3d spowodowanych przez kieruj\u0105cych jedno\u015bladami \u2013 wynika z raportu Ubezpieczeniowego Funduszu Gwarancyjnego (UFG)."], "text": ["O 8 procent wzros\u0142a w ostatnim roku liczba szk\u00f3d spowodowanych przez kieruj\u0105cych jedno\u015bladami \u2013 wynika z raportu Ubezpieczeniowego Funduszu Gwarancyjnego (UFG).", "\u201eW tym czasie policja odnotowa\u0142a ponad 4 tysi\u0105ce wypadk\u00f3w z udzia\u0142em motocykli i motorower\u00f3w, z czego ponad 46 procent spowodowanych zosta\u0142o przez kieruj\u0105cych jedno\u015bladami. W efekcie do ubezpieczycieli zg\u0142oszono ponad 8,1 tysi\u0105ca szk\u00f3d z polis OC tych pojazd\u00f3w, o sze\u015b\u0107set szk\u00f3d wi\u0119cej ni\u017c rok wcze\u015bniej (wst\u0119pne dane na podstawie informacji raportowanych przez ubezpieczycieli do O\u015brodka Informacji UFG). R\u00f3wnocze\u015bnie motocykle, motorowery i skutery staj\u0105 si\u0119 coraz popularniejsze w Polsce, jednak dynamika liczby powodowanych przez nie szk\u00f3d i wypadk\u00f3w jest wi\u0119ksza ni\u017c wzrost liczby tych pojazd\u00f3w\u201d \u2013 czytamy w raporcie.", "Mierz\u0105c popularno\u015b\u0107 jedno\u015blad\u00f3w liczb\u0105 polis OC na koniec 2018 roku \u2013 to przekroczy\u0142a 1,8 miliona, co oznacza wzrost o blisko 3 proc. w ci\u0105gu roku \u2013 wynika z analizy UFG. Podano, \u017ce najwi\u0119kszy udzia\u0142 w tym wzro\u015bcie mieli zwolennicy motocykli, motorower\u00f3w i skuter\u00f3w z wojew\u00f3dztw: mazowieckiego (blisko 20 proc.) oraz wielkopolskiego i ma\u0142opolskiego (odpowiednio 12 i 10 proc.).", "UFG zaznaczy\u0142, \u017ce coraz skuteczniej wykrywa przypadki braku obowi\u0105zkowej polisy OC w tej grupie pojazd\u00f3w. \u201ePrzyczyn\u0105 braku ubezpieczenia OC jest najcz\u0119\u015bciej b\u0142\u0119dne przekonanie, \u017ce dla nieu\u017cywanego motocykla nie trzeba go kupowa\u0107\u201d m\u00f3wi cytowany w informacji wiceprezes Ubezpieczeniowego Funduszu Gwarancyjnego Hubert Stoklas.", "Doda\u0142, \u017ce prawo zobowi\u0105zuje w\u0142a\u015bcicieli r\u00f3wnie\u017c jedno\u015blad\u00f3w do posiadania aktualnego ubezpieczenia odpowiedzialno\u015bci cywilnej tak d\u0142ugo, jak pojazd jest zarejestrowany, i to bez wzgl\u0119du na jego stan techniczny oraz cz\u0119sto\u015b\u0107 i zakres u\u017cytkowania.", "\u201eW 2018 roku UFG wystawi\u0142 \u0142\u0105cznie ponad 94 tysi\u0105ce wezwa\u0144 (o 16 procent wi\u0119cej ni\u017c rok wcze\u015bniej) do w\u0142a\u015bcicieli wszystkich pojazd\u00f3w o okazanie tego ubezpieczenia lub zap\u0142acenie kary za jego brak. Wezwania skierowane do w\u0142a\u015bcicieli motocykli, motorower\u00f3w i skuter\u00f3w stanowi\u0142y 17 procent og\u00f3\u0142u. Coraz cz\u0119\u015bciej Fundusz identyfikuje brak OC \u2013 bez bezpo\u015bredniego kontaktu z w\u0142a\u015bcicielem pojazdu \u2013 a na podstawie analizy danych z og\u00f3lnopolskiej bazy polis komunikacyjnych. Specjalne programy przeszukuj\u0105 baz\u0119 i ujawniaj\u0105 przypadki nieubezpieczenia r\u00f3wnie\u017c motocykli, motorower\u00f3w czy skuter\u00f3w\u201d \u2013 poinformowano.", "Urz\u0105d przypomnia\u0142, \u017ce kara dla w\u0142a\u015bciciela jedno\u015bladu za brak obowi\u0105zkowego ubezpieczenia wynosi 750 z\u0142. Podkre\u015blono, \u017ce konsekwencje finansowe mog\u0105 by\u0107 jednak znacznie wi\u0119ksze, gdy kieruj\u0105cy spowoduje kolizj\u0119 lub wypadek takim nieubezpieczonym motocyklem, motorowerem czy skuterem. W\u00f3wczas UFG wyp\u0142aca odszkodowanie osobom poszkodowanym, a nast\u0119pnie obligatoryjnie wyst\u0119puje \u2013 do kieruj\u0105cego i w\u0142a\u015bciciela \u2013 o zwrot wyp\u0142aconej sumy (tzw. regres).", "\u201ePo\u0142owa wszystkich spraw, w kt\u00f3rych dochodzimy zwrotu powy\u017cej miliona z\u0142otych, wynika ze zdarze\u0144 spowodowanych ruchem motocykli\u201d m\u00f3wi dyrektor Biura Windykacji Regres\u00f3w UFG Micha\u0142 Sierant. Jego zdaniem warto zadba\u0107 o ochron\u0119 ubezpieczeniow\u0105 OC, by z w\u0142asnej kieszeni nie zwraca\u0107 Funduszowi tak ogromnych kwot.", "Urz\u0105d poda\u0142, \u017ce jedne z najwy\u017cszych regres\u00f3w w historii Funduszu dotycz\u0105 w\u0142a\u015bnie wypadk\u00f3w, w kt\u00f3rych sprawcy kierowali jedno\u015bladami \u2013 np. 1 mln 400 tys. z\u0142 motocyklista (nietrze\u017awy i bez uprawnie\u0144), podczas manewru wyprzedzania potr\u0105ci\u0142 rowerzystk\u0119, kt\u00f3ra w wyniku odniesionych obra\u017ce\u0144 zmar\u0142a, czy 1 mln 350 tys. z\u0142 motocyklista (bez uprawnie\u0144) straci\u0142 panowanie nad pojazdem na \u0142uku drogi; poszkodowany pasa\u017cer odni\u00f3s\u0142 liczne obra\u017cenia, m.in. pora\u017cenie ko\u0144czyn dolnych, st\u0142uczenie m\u00f3zgu. (PAP)", "amac/ pad/"]}
{"url": "https://www.bankier.pl/moto/rada-ue-przyjela-przepisy-ws-ograniczenia-emisji-co2-z-samochodow-2975/", "title": ["Rada UE przyj\u0119\u0142a przepisy ws. ograniczenia emisji CO2 z samochod\u00f3w"], "lead": ["Przedstawiciele pa\u0144stw cz\u0142onkowskich w Radzie UE w poniedzia\u0142ek zatwierdzili ostatecznie przepisy ws. ograniczenia emisji CO2 z samochod\u00f3w osobowych i dostawczych do 2030 roku."], "text": ["Przedstawiciele pa\u0144stw cz\u0142onkowskich w Radzie UE w poniedzia\u0142ek zatwierdzili ostatecznie przepisy ws. ograniczenia emisji CO2 z samochod\u00f3w osobowych i dostawczych do 2030 roku.", "W 2030 r. emisje z nowych samochod\u00f3w osobowych b\u0119d\u0105 musia\u0142y by\u0107 ni\u017csze o 37,5 proc., a emisje z samochod\u00f3w dostawczych o 31 proc. w por\u00f3wnaniu z poziomem z 2021 r. W okresie 2025-2029 zar\u00f3wno auta osobowe, jak i dostawcze b\u0119d\u0105 musia\u0142y ograniczy\u0107 emisj\u0119 CO2 o 15 proc.", "Poniedzia\u0142kowa decyzja Rady UE potwierdza g\u0142osowanie w Parlamencie Europejskim z 27 marca i oznacza formalne zako\u0144czenie prac legislacyjnych.", "\u201ePrzyj\u0119cie przepis\u00f3w ustanawiaj\u0105cych nowe normy emisji CO2 dla samochod\u00f3w osobowych i dostawczych jest wa\u017cnym osi\u0105gni\u0119ciem. Wprowadzamy sektor transportu na w\u0142a\u015bciw\u0105 drog\u0119 ku czystej mobilno\u015bci, pomagaj\u0105c przemys\u0142owi UE w modernizacji i wzmocnieniu jego pozycji konkurencyjnej na arenie mi\u0119dzynarodowej\u201d \u2013 o\u015bwiadczy\u0142 w reakcji na decyzje Rady UE unijny komisarz ds. dzia\u0142a\u0144 klimatycznych i energii Miguel Canete.", "Producenci, kt\u00f3rych \u015brednie emisje przekrocz\u0105 limity, b\u0119d\u0105 musieli za to zap\u0142aci\u0107. Do 2023 r. Komisja Europejska b\u0119dzie musia\u0142a oceni\u0107, czy kwoty te powinny zosta\u0107 wykorzystane na sfinansowanie zr\u00f3wnowa\u017conego przej\u015bcia do mobilno\u015bci bezemisyjnej oraz na wsparcie rozwoju umiej\u0119tno\u015bci pracownik\u00f3w w sektorze motoryzacyjnym.", "Nowe prawo wymaga, aby ca\u0142y cykl emisji \u2013 nie tylko tych wytwarzanych przy u\u017cytkowaniu samochod\u00f3w, lecz tak\u017ce przy ich produkcji \u2013 by\u0142 oceniany na poziomie UE. Komisja Europejska b\u0119dzie r\u00f3wnie\u017c musia\u0142a oceni\u0107, czy nale\u017cy opracowa\u0107 wsp\u00f3ln\u0105 metodologi\u0119 oceny i sp\u00f3jn\u0105 sprawozdawczo\u015b\u0107 w zakresie tych danych, nie p\u00f3\u017aniej ni\u017c do 2023 roku. Je\u015bli b\u0119dzie to konieczne, powstan\u0105 nowe przepisy.", "Transport jest jedynym sektorem w UE, w kt\u00f3rym od 1990 r. nie odnotowano \u017cadnego znacz\u0105cego spadku emisji gaz\u00f3w cieplarnianych. Dane Europejskiej Agencji \u015arodowiska pokazuj\u0105, \u017ce spo\u015br\u00f3d wszystkich \u015brodk\u00f3w transportu w UE transport drogowy ma najwi\u0119kszy udzia\u0142 w emisji gaz\u00f3w cieplarnianych (72,9 proc. w 2016 r.) i odpowiada za oko\u0142o 20 proc. ca\u0142kowitej emisji gaz\u00f3w cieplarnianych w UE.", "Nowe przepisy wejd\u0105 w \u017cycie 20 dni po ich publikacji w dzienniku urz\u0119dowym UE.", "Z Brukseli Krzysztof Strz\u0119pka"]}
{"url": "https://www.bankier.pl/moto/roza-thun-o-systemie-isa-nie-wprowadzamy-automatycznego-spowalniacza-pojazdu-2981/", "title": ["R\u00f3\u017ca Thun o systemie ISA: nie wprowadzamy automatycznego spowalniacza pojazdu"], "lead": [], "text": ["Zgodnie z przepisami przyj\u0119tymi we wtorek przez PE system ma by\u0107 obowi\u0105zkowy we wszystkich fabrycznie nowych pojazdach \u2013 w przypadku produkowanych obecnie modeli samochod\u00f3w osobowych, ci\u0119\u017carowych i autobus\u00f3w od 2024 r., a dla przysz\u0142ych modeli, kt\u00f3re nie by\u0142y dot\u0105d homologowane \u2013 od 2022 r.", "Szacuje si\u0119, \u017ce ISA (z ang. Intelligent Speed Assistance) mo\u017ce zmniejszy\u0107 liczb\u0119 ofiar \u015bmiertelnych na drogach UE o 20 proc.", "Jak wyja\u015bnia\u0142a Thun na konferencji prasowej w Strasburgu, system w oparciu o mapy i obserwacj\u0119 znak\u00f3w drogowych poinformuje kierowc\u0119 w momencie przekroczenia dozwolonej pr\u0119dko\u015bci; nie mo\u017ce jednak sam ograniczy\u0107 pr\u0119dko\u015bci. System mo\u017ce r\u00f3wnie\u017c zosta\u0107 wy\u0142\u0105czony przez kierowc\u0119.", "\u201eBardzo wa\u017cne jest, \u017ce to nie jest ogranicznik pr\u0119dko\u015bci, wiele fa\u0142szywych informacji na ten temat spotyka\u0142am, nie wprowadzamy ogranicznika, automatycznego spowalniacza pojazdu, jest to tylko informacja dla kierowcy\u201d podkre\u015bli\u0142a europos\u0142anka.", "\u201eChodzi o to, \u017ceby kierowca mia\u0142 pe\u0142n\u0105 \u015bwiadomo\u015b\u0107, by\u0107 mo\u017ce r\u00f3wnie\u017c poprzez sygna\u0142y z peda\u0142u przy\u015bpieszenia, kt\u00f3re powinny wspomaga\u0107 kierowc\u0119 tak\u017ce w ograniczeniu wydatk\u00f3w na mandaty za przekroczenie szybko\u015bci\u201d doda\u0142a.", "System Inteligentnego Dostosowania Pr\u0119dko\u015bci jest jednym z blisko 30 zabezpiecze\u0144, kt\u00f3re maj\u0105 by\u0107 instalowane w nowych pojazdach jako standardowe wyposa\u017cenie w celu zmniejszenia liczby wypadk\u00f3w. Pierwsze z nich mia\u0142yby obowi\u0105zywa\u0107 ju\u017c od maja 2022 r., a ich lista by\u0142aby stopniowo poszerzana \u2013 w zale\u017cno\u015bci od typu pojazdu \u2013 do 2028 r.", "Jak podkre\u015bli\u0142a Thun, od czasu wprowadzenia w samochodach pas\u00f3w bezpiecze\u0144stwa i poduszek powietrznych zmniejszy\u0142a si\u0119 liczba ofiar wypadk\u00f3w.", "\u201eProwadzili\u015bmy liczne rozmowy z producentami, sprzedawcami, dystrybutorami pojazd\u00f3w. Oczywi\u015bcie oni woleliby sprzedawa\u0107 te rozwi\u0105zania osobno, poniewa\u017c mo\u017cna je ju\u017c dzisiaj nabywa\u0107 jako wyposa\u017cenie dodatkowe, za dodatkow\u0105 op\u0142at\u0105. W wyniku tych przepis\u00f3w b\u0119d\u0105 wymagane w standardzie\u201d zauwa\u017cy\u0142a Thun.", "W jej ocenie najistotniejsze zmiany b\u0119d\u0105 dotyczy\u0107 pojazd\u00f3w ci\u0119\u017carowych: kabiny kierowcy b\u0119d\u0105 musia\u0142y mie\u0107 inny kszta\u0142t, trzeba b\u0119dzie wi\u0119c przebudowa\u0107 szoferki. Dlatego w tym przypadku producenci mieli si\u0119 mocno opiera\u0107.", "\u201eWszelkie du\u017ce pojazdy, m\u00f3wimy zw\u0142aszcza o pojazdach ci\u0119\u017carowych, maj\u0105 by\u0107 wyposa\u017cone w zaawansowane rozwi\u0105zania ograniczaj\u0105ce maksymalnie martwe pole widoczno\u015bci po bokach i z ty\u0142u kierowcy. Kierowca b\u0119dzie siedzia\u0142 ni\u017cej, szyba frontowa b\u0119dzie wi\u0119ksza, wi\u0119ksze b\u0119d\u0105 r\u00f3wnie\u017c przeszklenia po bokach pojazd\u00f3w\u201d wylicza\u0142a Thun.", "Jak wyja\u015bni\u0142a europos\u0142anka, ta technologia bezpo\u015bredniej widoczno\u015bci b\u0119dzie stosowana w nowych modelach pojazd\u00f3w, kt\u00f3re nie s\u0105 jeszcze zaprojektowane, od 2025 r., a dla tych modeli, kt\u00f3re ju\u017c s\u0105 w produkcji, od listopada 2028 r.", "Thun powiedzia\u0142a, \u017ce nowe przepisy zwi\u0119ksz\u0105 te\u017c wymogi bezpiecze\u0144stwa pasywnego, zwi\u0119kszaj\u0105c wymagania w odniesieniu do test\u00f3w zderzeniowych, jak r\u00f3wnie\u017c testowania opon u\u017cywanych.", "Inne zabezpieczenia, kt\u00f3re na mocy regulacji wprowadzone zostan\u0105 w nowych pojazdach, to mi\u0119dzy innymi: zaawansowany system hamowania awaryjnego, ostrzeganie o spadku poziomu uwagi kierowcy i awaryjny system utrzymywania pojazdu w pasie ruchu, a tak\u017ce u\u0142atwienie instalacji blokady alkoholowej. Samochody b\u0119d\u0105 te\u017c wyposa\u017cane w wykrywanie obiekt\u00f3w przy cofaniu i awaryjny sygna\u0142 stopu. Jednym z obligatoryjnych rozwi\u0105za\u0144 b\u0119dzie ponadto rejestrator danych w momencie wypadku (tzw. czarna skrzynka).", "PE przyj\u0105\u0142 rozporz\u0105dzenie 578 g\u0142osami do 30, przy 25 wstrzymuj\u0105cych si\u0119 od g\u0142osu. Zostanie ono teraz przed\u0142o\u017cone do zatwierdzenia przez Rad\u0119 Unii Europejskiej.", "B\u0142\u0105d ludzki ma wp\u0142yw na ok. 95 proc. wszystkich wypadk\u00f3w drogowych, dlatego z szacunk\u00f3w KE wynika, \u017ce obowi\u0105zkowe technologie bezpiecze\u0144stwa mog\u0105 pom\u00f3c ocali\u0107 25 tys. istnie\u0144 i unikn\u0105\u0107 co najmniej 140 tys. powa\u017cnych obra\u017ce\u0144 do 2038 r.", "Ze Strasburga Mateusz Kicka (PAP)", "kic/ bjn/ mc/"]}
{"url": "https://www.bankier.pl/moto/30-systemow-bezpieczenstwa-wkrotce-obowiazkowo-w-nowych-autach-2983/", "title": ["30 system\u00f3w bezpiecze\u0144stwa wkr\u00f3tce obowi\u0105zkowo w nowych autach"], "lead": ["Parlament Europejski w Strasburgu popar\u0142 w \u015brod\u0119 nowe unijne przepisy dotycz\u0105ce bezpiecze\u0144stwa na drogach. Zak\u0142adaj\u0105 one wprowadzenie od 2022 roku technologii, kt\u00f3re maj\u0105 zmniejszy\u0107 liczb\u0119 ofiar wypadk\u00f3w drogowych."], "text": ["Parlament Europejski w Strasburgu popar\u0142 w \u015brod\u0119 nowe unijne przepisy dotycz\u0105ce bezpiecze\u0144stwa na drogach. Zak\u0142adaj\u0105 one wprowadzenie od 2022 roku technologii, kt\u00f3re maj\u0105 zmniejszy\u0107 liczb\u0119 ofiar wypadk\u00f3w drogowych.", "Regulacje, zatwierdzone przez PE przy 578 g\u0142osach za, 30 przeciw i 25 wstrzymuj\u0105cych si\u0119, zostan\u0105 teraz przed\u0142o\u017cone do ostatecznego zatwierdzenia krajom cz\u0142onkowskim w Radzie UE.", "S\u0105 odpowiedzi\u0105 na ogromn\u0105 liczb\u0119 ofiar wypadk\u00f3w drogowych. Tylko w 2018 r. oko\u0142o 25,1 tys. os\u00f3b zgin\u0119\u0142o na drogach w UE, a 135 tys. zosta\u0142o powa\u017cnie rannych.", "Nowe przepisy przewiduj\u0105 wprowadzenie w nowych modelach samochod\u00f3w niemal 30 system\u00f3w, kt\u00f3re maj\u0105 zwi\u0119kszy\u0107 bezpiecze\u0144stwo na drogach i zmniejszy\u0107 liczb\u0119 ofiar wypadk\u00f3w. S\u0105 por\u00f3wnywane do kroku, jakim by\u0142o wprowadzenie w autach pas\u00f3w bezpiecze\u0144stwa.", "Od maja 2022 roku systemy takie, jak inteligentny asystent pr\u0119dko\u015bci, automatyczne hamowanie awaryjne, wykrywanie pieszych i rowerzyst\u00f3w czy instalacje umo\u017cliwiaj\u0105ce zamontowanie alkomatu odcinaj\u0105cego zap\u0142on, b\u0119d\u0105 podstawowym wyposa\u017ceniem wszystkich nowych modeli samochod\u00f3w. Modele ju\u017c istniej\u0105ce maj\u0105 by\u0107 wyposa\u017cane systemy w podobnego typu od maja 2024 roku.", "Prace nad tymi regulacjami zosta\u0142y przeprowadzone bardzo szybko. Od przedstawienia propozycji do wypracowania ostatecznego kszta\u0142tu przepis\u00f3w min\u0119\u0142o 10 miesi\u0119cy. Nie oznacza to, \u017ce sprawa by\u0142a prosta \u2013 producenci samochod\u00f3w prowadzili mocny lobbing, by op\u00f3\u017ani\u0107 wdro\u017cenie kosztownych dla nich rozwi\u0105za\u0144. Zmiany nie b\u0119d\u0105 si\u0119 ogranicza\u0107 tylko do aut osobowych, przewiduj\u0105 te\u017c np. systemy zmniejszaj\u0105ce niebezpieczne martwe pola w samochodach ci\u0119\u017carowych i autobusach. Dla przemys\u0142u samochodowego to wyzwanie, gdy\u017c potrzebne b\u0119dzie przeprojektowanie niekt\u00f3rych modeli aut.", "PE popar\u0142 propozycje, zgodnie z kt\u00f3rymi w samochodach osobowych, dostawczych, ci\u0119\u017carowych i autobusach obowi\u0105zkowy ma by\u0107 system ostrzegaj\u0105cy o senno\u015bci i rozproszeniu uwagi kierowcy, np. przez korzystanie ze smartfona podczas prowadzenia pojazdu. Wszystkie pojazdy b\u0119d\u0105 musia\u0142y mie\u0107 system inteligentnego dostosowania pr\u0119dko\u015bci, a tak\u017ce zapewniaj\u0105cy bezpiecze\u0144stwo cofania przy u\u017cyciu kamery lub czujnik\u00f3w. Na wz\u00f3r samolot\u00f3w r\u00f3wnie\u017c auta maj\u0105 mie\u0107 rejestrator danych w razie wypadku, tzw. czarn\u0105 skrzynk\u0119.", "Kluczowy ma by\u0107 tzw. aktywny tempomat, dzi\u0119ki kt\u00f3remu auto ma zwalnia\u0107, je\u015bli czujniki wykryj\u0105 przed nim przeszkod\u0119 lub inny wolniej jad\u0105cy samoch\u00f3d. Wszystkie auta osobowe i dostawcze maj\u0105 te\u017c zosta\u0107 wyposa\u017cone w system utrzymywania pojazdu na pasie ruchu, zaawansowany system hamowania awaryjnego i ulepszone w wyniku test\u00f3w zderzeniowych pasy bezpiecze\u0144stwa.", "Nowe przepisy zak\u0142adaj\u0105, \u017ce samochod\u00f3w ci\u0119\u017carowych i autobus\u00f3w dotyczy\u0107 b\u0119d\u0105 szczeg\u00f3lne wymogi, kt\u00f3rych celem ma by\u0107 poprawa bezpo\u015bredniej widoczno\u015bci kierowc\u00f3w oraz usuni\u0119cie martwych p\u00f3l, a tak\u017ce systemy z przodu i boku pojazdu maj\u0105ce na celu wykrywanie u\u017cytkownik\u00f3w dr\u00f3g szczeg\u00f3lnie nara\u017conych na wypadki i ostrzeganie o nich, zw\u0142aszcza przy skr\u0119caniu. Badania pokazuj\u0105, \u017ce to w\u0142a\u015bnie przy skr\u0119cie, gdy kierowcy ci\u0119\u017car\u00f3wek i autobus\u00f3w nie widz\u0105 pieszych czy rowerzyst\u00f3w, cz\u0119sto dochodzi do wypadk\u00f3w.", "Komisja Europejska szacuje, \u017ce do 2038 roku wprowadzenie tych innowacji pomo\u017ce ocali\u0107 \u017cycie ponad 25 tys. os\u00f3b i zapobiec powa\u017cnym obra\u017ceniom u co najmniej 140 tys. os\u00f3b.", "\u201eMo\u017cemy skorzysta\u0107 z mo\u017cliwo\u015bci oferowanych przez nowe technologie i wyposa\u017cy\u0107 nowe samochody w urz\u0105dzenia, kt\u00f3re b\u0119d\u0105 redukowa\u0107 liczb\u0119 ofiar wypadk\u00f3w drogowych. Skupiamy si\u0119 przede wszystkim na pieszych i rowerzystach, czyli na najs\u0142abiej chronionych u\u017cytkownikach dr\u00f3g. To prawo w najbardziej bezpo\u015bredni spos\u00f3b dotyczy \u017cycia i \u015bmierci\u201d \u2013 powiedzia\u0142a europos\u0142anka R\u00f3\u017ca Thun (PO), kt\u00f3ra negocjowa\u0142a porozumienie w imieniu PE.", "Nie oznacza to jednak, \u017ce nowe systemy b\u0119d\u0105 automatycznie ogranicza\u0142y pr\u0119dko\u015b\u0107 pojazd\u00f3w. Inteligentny asystent pr\u0119dko\u015bci b\u0119dzie informowa\u0142 kierowc\u0119 o przekroczeniu pr\u0119dko\u015bci. Nie wprowadzamy \u017cadnych ogranicznik\u00f3w pr\u0119dko\u015bci, a jedynie inteligentny system ostrzegania, kt\u00f3rego celem b\u0119dzie zwr\u00f3cenie uwagi kierowcy na obowi\u0105zuj\u0105ce na trasie ograniczenia pr\u0119dko\u015bci. Pozwoli to nie tylko na zwi\u0119kszenie bezpiecze\u0144stwa, ale tak\u017ce na unikni\u0119cie mandatu za przekroczenie pr\u0119dko\u015bci \u2013 podkre\u015bli\u0142a Thun.", "Ze Strasburga \u0141ukasz Osi\u0144ski"]}
{"url": "https://www.bankier.pl/moto/koniec-z-szukaniem-miejsc-parkingowych-pokaze-je-aplikacja-2988/", "title": ["Koniec z szukaniem miejsc parkingowych. Poka\u017ce je aplikacja"], "lead": ["Warszawa wprowadzi aplikacj\u0119, kt\u00f3ra poka\u017ce wolne miejsce parkingowe w centrum. System ma zacz\u0105\u0107 dzia\u0142a\u0107 w 2022 r. B\u0119dzie jednym z pierwszych na \u015bwiecie, kt\u00f3ry wska\u017ce wolne miejsca nie tylko w parkingach kubaturowych, ale przede wszystkim przy ulicach."], "text": ["Warszawa wprowadzi aplikacj\u0119, kt\u00f3ra poka\u017ce wolne miejsce parkingowe w centrum. System ma zacz\u0105\u0107 dzia\u0142a\u0107 w 2022 r. B\u0119dzie jednym z pierwszych na \u015bwiecie, kt\u00f3ry wska\u017ce wolne miejsca nie tylko w parkingach kubaturowych, ale przede wszystkim przy ulicach.", "W jaki spos\u00f3b b\u0119dzie dzia\u0142a\u0142a aplikacja? Aby mog\u0142a obj\u0105\u0107 stref\u0119 p\u0142atnego parkowania, a nie tylko parkingi kubaturowe, gdzie liczb\u0119 miejsc kontroluj\u0105 automatyczne szlabany, konieczne b\u0119dzie wyposa\u017cenie wszystkich ulic w kamery i czujniki. Urz\u0105dzenia b\u0119d\u0105 monitorowa\u0142y, czy w danym punkcie stoi auto. Jak twierdz\u0105 przedstawiciele Zarz\u0105du Dr\u00f3g Miejskich, najtrudniejsze b\u0119dzie aktualizowanie danych na bie\u017c\u0105co, poniewa\u017c w ci\u0105gu roku organizacja ruchu w centrum Warszawy przez remonty i czasowe zamkni\u0119cia ulic zmienia si\u0119 nawet kilkaset razy. Jak jednak pokaza\u0142y testy przeprowadzane w 2016 i 2017 r., miejskie czujniki s\u0105 skuteczne.", "Wprowadzenie aplikacji ma przede wszystkim zaoszcz\u0119dzi\u0107 czas, paliwo, a tak\u017ce zmniejszy\u0107 emisj\u0119 spalin w centrum Warszawy. Jak twierdz\u0105 urz\u0119dnicy, auta kr\u0105\u017c\u0105ce po centrum generuj\u0105 nawet 20-30 proc. ruchu, a tym samym szkodliwych spalin. Dzi\u0119ki aplikacji kierowcy, zamiast je\u017adzi\u0107 w k\u00f3\u0142ko w poszukiwaniu miejsca, b\u0119d\u0105 mogli skorzysta\u0107 z wolnych miejsc na s\u0105siednich ulicach.", "W pierwszej fazie aplikacja obejmie ok. 10 tys. miejsc postojowych. Docelowo baza zostanie powi\u0119kszona do 30 tys. i to nie tylko w Warszawie. Do systemu ma do\u0142\u0105czy\u0107 r\u00f3wnie\u017c Legionowo, Marki, Pruszk\u00f3w, Radzymin i Z\u0105bki. Na stworzenie i uruchomienie aplikacji i jej p\u00f3\u017aniejsz\u0105 obs\u0142ug\u0119 miasto przeznaczy\u0142o 17 mln z\u0142.", "Zarz\u0105d Dr\u00f3g Miejskich rozpocz\u0105\u0142 dialog konkurencyjny, po kt\u00f3rym og\u0142oszony zostanie przetarg. Firm\u0119, kt\u00f3ra stworzy aplikacj\u0119, poznamy pod koniec roku. Na realizacj\u0119 zadania b\u0119dzie mia\u0142a dwa lata.", "\u2013\u00a0Liczymy, \u017ce taki innowacyjny projekt zainteresuje potencjalnych wykonawc\u00f3w, kt\u00f3rzy wraz z nami wprowadziliby t\u0119 potrzebn\u0105 us\u0142ug\u0119 \u2013 m\u00f3wi \u0141ukasz Pacholski, dyrektor sto\u0142ecznego Zarz\u0105du Dr\u00f3g Miejskich.", "Wkr\u00f3tce zdalnie kontrolowane b\u0119d\u0105 tak\u017ce op\u0142at za parkowanie. ZDM og\u0142osi\u0142 przetarg, kt\u00f3ry wy\u0142oni firm\u0119, kt\u00f3ra dostarczy dwa samochody elektryczne wyposa\u017cone w kamery sprawdzaj\u0105ce, czy kierowcy zaparkowanych w p\u0142atnej strefie aut faktyczne zap\u0142acili za post\u00f3j.", "Aplikacj\u0119 wskazuj\u0105c\u0105 wolne miejsca parkingowe wprowadzi tak\u017ce Wroc\u0142aw. W przeciwie\u0144stwie do Warszawy, b\u0119d\u0105 mogli z niej skorzysta\u0107 jedynie kierowcy autokar\u00f3w.", "Podczas trwaj\u0105cego od lata ubieg\u0142ego roku projektu CityLab, na parkingach czasowych i tzw. odstawczych przy najwi\u0119kszych atrakcjach turystycznych zamontowane zosta\u0142y 52 czujniki, kt\u00f3re pokazuj\u0105, ile miejsc jest aktualnie dost\u0119pnych, jak daleko si\u0119 znajduj\u0105 oraz ile kosztuje post\u00f3j. Aplikacj\u0119 o tym czy dane miejsce jest zaj\u0119te, czy informuje naturalne pole magnetyczne, kt\u00f3re zaburzaj\u0105 w\u0142a\u015bnie pojazdy."]}
{"url": "https://www.bankier.pl/moto/raport-mniej-rejestracji-aut-osobowych-w-pierwszym-kwartale-2019-roku-2994/", "title": ["Raport: mniej rejestracji aut osobowych w pierwszym kwartale 2019 roku"], "lead": ["W pierwszym kwartale br. zarejestrowano w Polsce ponad 50 tys. nowych osob\u00f3wek, czyli o 3 proc. mniej ni\u017c w analogicznym okresie roku 2018 \u2013 poda\u0142 w \u015brod\u0119 firma doradcza Exact Systems. O 10 proc. spada\u0142a sprzeda\u017c samochod\u00f3w hybrydowych."], "text": ["W pierwszym kwartale br. zarejestrowano w Polsce ponad 50 tys. nowych osob\u00f3wek, czyli o 3 proc. mniej ni\u017c w analogicznym okresie roku 2018 \u2013 poda\u0142 w \u015brod\u0119 firma doradcza Exact Systems. O 10 proc. spada\u0142a sprzeda\u017c samochod\u00f3w hybrydowych.", "Jak poda\u0142a Exact Systems za Europejskim Stowarzyszeniem Producent\u00f3w Pojazd\u00f3w (ACEA), \u201eod pocz\u0105tku roku zarejestrowano prawie 140 tys. osob\u00f3wek, czyli zaledwie o 76 sztuk mniej, co da\u0142o spadek o 0,1 proc. ni\u017c w pierwszym kwartale ubieg\u0142ego roku. Tymczasem z polskich salon\u00f3w w marcu br. wyjecha\u0142o ponad 50 tys. nowych samochod\u00f3w osobowych o 3 proc. mniej ni\u017c rok temu, a jednocze\u015bnie 14,5 proc. wi\u0119cej ni\u017c w lutym br.\u201d.", "Dodano, \u017ce ", ", kt\u00f3re stanowi\u0105 ponad 69 proc. kupuj\u0105cych, niespe\u0142na 31 proc. nabywc\u00f3w to klienci indywidualni.", "\u201eZ danych PZPM wynika, \u017ce w marcu br. z salon\u00f3w w Polsce wyjecha\u0142o niemal 1,5 tys. hybryd, czyli o 21,4 proc. mniej ni\u017c rok wcze\u015bniej. Kupiono 387 aut z nap\u0119dem elektrycznym tj. wi\u0119cej o 186,7 proc. W por\u00f3wnaniu z ubieg\u0142ym rokiem zmniejszy\u0142 si\u0119 udzia\u0142 diesli (z 24,1 proc. do 22,5 proc.), a zwi\u0119kszy\u0142 silnik\u00f3w benzynowych (z 70,6 proc. do 72 proc.)\u201d \u2013 czytamy w komunikacie.", "\u201eNatomiast ", " czyli o ponad 10 proc. mniej ni\u017c rok wcze\u015bniej oraz ", "\u201d \u2013 dodano.", "Exact System poda\u0142 ponadto, \u017ce samochody z silnikami benzynowymi maj\u0105 blisko 73-procentowy udzia\u0142 w rynku, a diesle 21,6 proc. \u201ew pierwszym kwartale 2018 by\u0142o to odpowiednio: 71,1 proc i 23,2 proc.\u201d", "Eksperci Exact Systems, zwracaj\u0105 uwag\u0119 na stabilno\u015b\u0107 naszego rynku wzgl\u0119dem UE i prognozuj\u0105, \u017ce ", " Mniej optymistyczne wie\u015bci p\u0142yn\u0105 z Unii, gdzie wszystkie najwi\u0119ksze rynki zanotowa\u0142y spadki. \u201eZ danych ACEA wynika, \u017ce w marcu br. Europejczycy kupili ponad 1,72 mln nowych osob\u00f3wek, czyli o blisko 4 proc. mniej ni\u017c rok wcze\u015bniej. W trzecim miesi\u0105cu 2019 r. w parowaniu do marca ub. roku spadki odnotowa\u0142y wszystkie najwi\u0119ksze rynki: W\u0142ochy (-9.6 Proc.), Hiszpania (-4.3 proc.), Wielka Brytania (-3.4 proc.), Francja (-2.3 proc.) i Niemcy (-0.5 proc.)\u201d \u2013 wymienili. \u201eW pierwszym kwartale br. popyt na nowe samochody spad\u0142 w Unii o 3,3 proc. w odniesieniu do roku ub. do nieco ponad 4 mln sztuk. W Niemczech rejestracje pozosta\u0142y na prawie niezmiennym poziomie (+0.2 proc.), ale inne kluczowe rynki pogorszy\u0142y swoje wyniki, zw\u0142aszcza Hiszpania (-6.9 proc.) i W\u0142ochy (-6.5 proc.)\u201d \u2013 podano.", "Exact Systems to firma doradcza z Cz\u0119stochowy specjalizuj\u0105ca si\u0119 m.in w kontroli jako\u015bci dla przemys\u0142u motoryzacyjnego i bran\u017cy elektronicznej. Dzia\u0142a od 2004 r., ma swoje przedstawicielstwa 13 pa\u0144stwach Europy oraz Chinach. (PAP)", "autor: Longina Grzeg\u00f3rska-Szpyt", "lgs/ drag/"]}
{"url": "https://www.bankier.pl/moto/w-polsce-jest-prawie-5-tys-elektrycznych-aut-i-646-stacji-ladowania-3002/", "title": ["W Polsce jest prawie 5 tys. elektrycznych aut i 646 stacji \u0142adowania"], "lead": ["Z ko\u0144cem marca po Polskich drogach je\u017adzi\u0142o niemal 5 tysi\u0119cy osobowych aut elektrycznych, kt\u00f3re mog\u0142y korzysta\u0107 z 646 stacji \u0142adowania \u2013 wynika z uruchomionego w czwartek Licznika elektromobilno\u015bci."], "text": ["Z ko\u0144cem marca po Polskich drogach je\u017adzi\u0142o niemal 5 tysi\u0119cy osobowych aut elektrycznych, kt\u00f3re mog\u0142y korzysta\u0107 z 646 stacji \u0142adowania \u2013 wynika z uruchomionego w czwartek Licznika elektromobilno\u015bci.", "Licznik elektromobilno\u015bci zosta\u0142 uruchomiony przez Polskie Stowarzyszenie Paliw Alternatywnych (PSPA) oraz Polski Zwi\u0105zek Przemys\u0142u Motoryzacyjnego (PZPM). Mo\u017cna go znale\u017a\u0107 na stronach internetowych organizacji. Informacje zosta\u0142y opracowane przez PZPM i PSPA na podstawie danych m.in. z Centralnej Ewidencji Pojazd\u00f3w, oraz w\u0142asnych bada\u0144 i ewidencji. Prace nad uruchomieniem licznika trwa\u0142y trzy miesi\u0105ce.", "Pod koniec marca 2019 r. w Polsce zarejestrowanych by\u0142o 4987 elektrycznych samochod\u00f3w osobowych. 3163 z nich by\u0142y autami w pe\u0142ni elektrycznymi (BEV), pozosta\u0142\u0105 cz\u0119\u015b\u0107 stanowi\u0142y hybrydy typu plug-in (PHEV). Park elektrycznych pojazd\u00f3w dostawczych na koniec marca br. wyni\u00f3s\u0142 278 szt., e-bus\u00f3w by\u0142o 198, a elektrycznych skuter\u00f3w i motocykli 3445.", "W pierwszym kwartale 2019 r. zarejestrowano 853 EV, czyli o po\u0142ow\u0119 wi\u0119cej ni\u017c w tym samym okresie roku ubieg\u0142ego. \u201eWp\u0142yw na to mia\u0142y m.in. zakupy firmowe, a tak\u017ce dynamiczny rozw\u00f3j car-sharingu w Polsce\u201d \u2013 oceni\u0142 Dyrektor Zarz\u0105dzaj\u0105cy PSPA Maciej Mazur. Jak podkre\u015bli\u0142o PSPA, 750 spo\u015br\u00f3d wszystkich BEV je\u017cd\u017c\u0105cych po polskich drogach \u2013 czyli ponad 20 proc. znajduje si\u0119 w systemach wynajmu aut na minuty. 200 zeroemisyjnych Nissan\u00f3w i Renault jest eksploatowanych w ramach wroc\u0142awskiej Vozilli, flot\u0119 500 elektrycznych BMW i3 na ulice Warszawy systematycznie wprowadza innogy., a elektryczne Renault ZOE, Volkswageny e-UP i e-Golf czy smarty EQ je\u017cd\u017c\u0105 w ramach system\u00f3w takich firm jak PGE, Tauron, Energa, Panek czy Traficar.", "W 2018 r. Polska odnotowa\u0142a wzrost rejestracji pojazd\u00f3w elektrycznych o prawie 23 proc. w por\u00f3wnaniu do roku 2017. \u201eWzrost cieszy, cho\u0107 wci\u0105\u017c pozostaje na stosunkowo niskim poziomie. Warto podkre\u015bli\u0107, \u017ce towarzysz\u0105 mu dzia\u0142ania na poziomie rz\u0105du, do kt\u00f3rych trzeba zaliczy\u0107 powo\u0142anie Funduszu Niskoemisyjnego Transportu, wprowadzaj\u0105cego mechanizmy wsparcia rozwoju elektromobilno\u015bci\u201d \u2013 podkre\u015bli\u0142 prezes PZPM Jakub Fary\u015b.", "Je\u017cd\u017c\u0105ce po Polsce auta na pr\u0105d stanowi\u0105 0,4 proc. wszystkich takich pojazd\u00f3w, eksploatowanych w Europie \u2013 ok. 1,3 mln szt. Wed\u0142ug Europejskiego Stowarzyszenia Producent\u00f3w Samochod\u00f3w (ACEA), w 2018 r. w UE sprzedano ponad 300 tys. osobowych pojazd\u00f3w elektrycznych. Najwi\u0119cej \u2013 w Niemczech ponad 67,5 tys., w Wlk.Brytanii \u2013 prawie 60 tys. i we Francji \u2013 ponad 45 tys. W Norwegii \u2013 b\u0119d\u0105cej europejskim liderem elektromobilno\u015bci, zarejestrowano niemal 73 tys. aut na pr\u0105d.", "Na koniec marca 2019 r. w Polsce dzia\u0142a\u0142o 646 stacji \u0142adowania pojazd\u00f3w elektrycznych, dysponuj\u0105cych w sumie 1148 punktami \u0142adowania. Jedn\u0105 trzeci\u0105 stanowi\u0142y szybkie stacje \u0142adowania pr\u0105dem sta\u0142ym (DC), a 67 proc. \u2013 wolne \u0142adowarki pr\u0105du przemiennego (AC) o mocy r\u00f3wnej lub mniejszej 22 kW. Polska posiada jeden z najwi\u0119kszych udzia\u0142\u00f3w punkt\u00f3w DC w Europie, gdzie \u015bredni udzia\u0142 szybkich punkt\u00f3w wynosi 15 proc. \u201ePrognozujemy dalszy dynamiczny rozw\u00f3j infrastruktury\u201d \u2013 podkre\u015bli\u0142 Mazur.", "Najwi\u0119kszy operator sieci \u0142adowania w kraju, firma GreenWay Polska, og\u0142osi\u0142a, \u017ce dzi\u0119ki wsparciu ze strony EBI w ci\u0105gu najbli\u017cszych 2-3 lat b\u0119dzie dysponowa\u0107 w Polsce 630 stacjami. Na t\u0119 liczb\u0119 z\u0142o\u017cy si\u0119 20 stacji ultraszybkiego \u0142adowania \u2013 do 350 kW, 300 stacji szybkiego \u0142adowania \u2013 50 kW i wi\u0119cej oraz 310 stacji 22 kW. PKN Orlen do ko\u0144ca 2019 r. zainstaluje ok. 50 \u0142adowarek, a docelowo chce mie\u0107 150 stacji w miastach i przy trasach tranzytowych. Lotos uruchomi\u0142 w 2018 r. Niebieski Szlak \u2013 12 stacji umo\u017cliwiaj\u0105cych przejazd pojazdem elektrycznym z Tr\u00f3jmiasta do Warszawy, i zamierza uruchomi\u0107 kolejnych 38 \u0142adowarek. Tauron ma w Katowicach 23 stacje \u0142adowania, PGE zamierza uruchomi\u0107 nawet 1,5 tys., punkt\u00f3w do 2022 r., a Energa \u2013 54 stacje w 2019 r. Enea prowadzi dystrybucj\u0119 \u0142adowarek oraz rozwija infrastruktur\u0119 w Polsce p\u00f3\u0142nocno-zachodniej. Dalsz\u0105 rozbudow\u0119 sieci \u0142adowania w regionie Warszawy planuje innogy.", "autor: Wojciech Krzyczkowski"]}
{"url": "https://www.bankier.pl/moto/syrenka-fiacik-i-wartburg-o-6-mln-aut-za-duzo-w-rejestrze-2875/", "title": ["Syrenka, fiacik i wartburg. O 6 mln aut za du\u017co w rejestrze"], "lead": ["Oko\u0142o 25 proc. samochod\u00f3w powinno zosta\u0107 wyrejestrowanych z Centralnej Ewidencji Pojazd\u00f3w. W\u015br\u00f3d nich najwi\u0119cej jest fiat\u00f3w 126p (pieszczotliwie nazywanych \u201emaluchami\u201d), fiat\u00f3w 125p (tzw. \u201edu\u017cych fiat\u00f3w) i FSO Polonez\u00f3w."], "text": ["Oko\u0142o 25 proc. samochod\u00f3w powinno zosta\u0107 wyrejestrowanych z Centralnej Ewidencji Pojazd\u00f3w. W\u015br\u00f3d nich najwi\u0119cej jest fiat\u00f3w 126p (pieszczotliwie nazywanych \u201emaluchami\u201d), fiat\u00f3w 125p (tzw. \u201edu\u017cych fiat\u00f3w) i FSO Polonez\u00f3w.", "Z\u00a0", "\u00a0wynika, \u017ce pod koniec 2018 roku w Centralnej Ewidencji Pojazd\u00f3w by\u0142o zarejestrowanych 23,7 mln samochod\u00f3w osobowych. W przypadku 6 mln, a wi\u0119c 25 proc., od daty pierwszej rejestracji min\u0119\u0142o wi\u0119cej ni\u017c 10 lat i przez ostatnich 6 nie pojawi\u0142 si\u0119 \u017caden nowy komunikat tj. zakup ubezpieczenia czy wizyta w stacji kontroli pojazd\u00f3w. To, jak okre\u015bla TVN24 Bis, s\u0105 \u201emartwe dusze\u201d.", "W\u015br\u00f3d tych 6 mln aut najwi\u0119cej, bo wed\u0142ug Samaru prawie 63 proc., to auta, kt\u00f3re kr\u00f3lowa\u0142y na drogach w zesz\u0142ym wieku. 31 grudnia 2018 roku najwi\u0119cej \u201emartwych dusz\u201d by\u0142o w\u015br\u00f3d\u00a0", "\u00a0(1 mln 804 tys. 624 pojazdy). Drugie miejsce zaj\u0105\u0142\u00a0", "\u00a0(628 tys. 655 pojazdy), a na trzecim \u2013\u00a0", "(522 tys. 672 pojazdy). Kolejne pozycje zaj\u0119\u0142y\u00a0", "\u00a0(134 tys. 611 pojazd\u00f3w) i\u00a0", "\u00a0(97 tys. 319 pojazd\u00f3w).", "Eurostat w 2016 roku informowa\u0142, \u017ce Polska ma najwi\u0119cej starych aut w ca\u0142ej Unii Europejskiej."]}
{"url": "https://www.bankier.pl/moto/10-tysiecy-aut-do-naprawy-wsrod-nich-fordy-mazdy-i-nissany-2884/", "title": ["10 tysi\u0119cy aut do naprawy. W\u015br\u00f3d nich fordy, mazdy i nissany"], "lead": [], "text": ["Do natychmiastowej naprawy musz\u0105 trafi\u0107 9943 egzemplarze, kt\u00f3rych podzespo\u0142y \u2013 zdaniem producent\u00f3w \u2013 zagra\u017caj\u0105 zdrowiu, a nawet \u017cyciu ich w\u0142a\u015bcicieli. Najwi\u0119cej uszkodzonych aut do Urz\u0119du Ochrony Konkurencji i Konsument\u00f3w zg\u0142osi\u0142a mazda \u2013 5533 pojazdy.", "Kampania naprawcza Forda obejmie 1306 modeli focus wyprodukowanych w fabryce w niemieckim Saarlouis mi\u0119dzy 12 marca 2018 a 21 stycznia 2019. Wed\u0142ug producenta, w felernych modelach mo\u017ce dochodzi\u0107 do otwierania tylnych drzwi przy opuszczaniu tylnych okien. W\u0142a\u015bciciele uszkodzonych pojazd\u00f3w otrzymaj\u0105 listowne\u00a0 powiadomienie o konieczno\u015bci wizyty w najbli\u017cszej autoryzowanej stacji obs\u0142ugi, gdzie usterka zostanie usuni\u0119ta.", "W przypadku nissana wadliwy okaza\u0142y si\u0119 modele qashqai wyprodukowane w Wielkiej Brytanii. To 926 pojazd\u00f3w, w kt\u00f3rych zamontowano nieodpowiedni i niezatwierdzony alternatywny kondensator ceramiczny w sterowniku silnika wentylatora, kt\u00f3ry m\u00f3g\u0142by spowodowa\u0107 zwarcie i uszkodzenie wentylatora ch\u0142odnicy. Jak t\u0142umaczy producent, w samochodzie u\u017cytkowanym w takim stanie temperatura cieczy ch\u0142odz\u0105cej silnik mo\u017ce wzrosn\u0105\u0107, w wyniku czego ochrona silnika zmniejszy dost\u0119pny moment obrotowy, o czym poinformuje lampka ostrzegawcza. W\u0142a\u015bciciele otrzymaj\u0105 listy z propozycj\u0105 stawienia si\u0119 do ASO.", "O mo\u017cliwych usterkach w wyprodukowanych przez siebie autach poinformowa\u0142a tak\u017ce Mazda. Wady zosta\u0142y wykryte w 5533 pojazdach, kt\u00f3re zjecha\u0142y z linii produkcyjnej w Japonii pomi\u0119dzy 28 lipca 2003 r. a 3 listopada 2014 r. To modele mazda 2 (de), bt-50 (un), mazda 6 (gh), cx-7 (er), rx-8 (se) i cx-9 (tb). Jak twierdzi producent, sta\u0142e wystawienie na dzia\u0142anie wysokiej wilgotno\u015bci i temperatury mo\u017ce spowodowa\u0107 uszkodzenie obudowy i nieprawid\u0142owe nape\u0142nienie poduszki w przypadku kolizji, przy kt\u00f3rej konieczne jest jej uruchomienie. Usterka mo\u017ce spowodowa\u0107, \u017ce w takiej sytuacji metalowe kawa\u0142ki uderz\u0105 pasa\u017cer\u00f3w powoduj\u0105c obra\u017cenia. W\u0142a\u015bciciele wadliwych aut zostan\u0105 powiadomieni przez producenta o konieczno\u015bci um\u00f3wienia si\u0119 na wizyt\u0119 w autoryzowanej stacji obs\u0142ugi Mazdy.", "Problemy z poduszkami powietrznymi odnotowa\u0142o tak\u017ce BMW. Problem dotyczy w\u0142a\u015bcicieli 1350 egzemplarzy bmw 5 (e39) i bmw x5 (e53), kt\u00f3re wyprodukowano w Niemczech. W wadliwych autach w przypadku uruchomienia poduszki powietrznej kierowcy, mo\u017ce wyst\u0105pi\u0107 wysokie ci\u015bnienie wewn\u0105trz generatora gazu i doprowadzi\u0107 do jego rozerwania. W takim przypadku z poduszki mog\u0105 wydosta\u0107 si\u0119 niebezpieczne metalowe elementy. W ramach napraw w ASO wymieniane b\u0119d\u0105 modu\u0142y poduszki powietrznej kierowcy.", "Wady zg\u0142oszone do Urz\u0119du Ochrony Konkurencji i Konsument\u00f3w dotycz\u0105 tak\u017ce samochod\u00f3w marki lexus ls produkowanych w Japonii od 3 marca 2017 r. do 13 lipca 2018 r, kt\u00f3re zosta\u0142y wyposa\u017cone w pony typu run-flat ze wzmocnionym bokiem. Na polskim rynku to 252 pojazdy. Ze wzgl\u0119du na nieprawid\u0142owy spos\u00f3b monta\u017cu opon na obr\u0119cze istnieje prawdopodobie\u0144stwo powstawania p\u0119kni\u0119\u0107 we wzmocnieniu boku opony i ich powi\u0119kszania si\u0119 z up\u0142ywem czasu, co z kolei mo\u017ce prowadzi\u0107 do powstawania ponadnormatywnego ha\u0142asu i wibracji. Dodatkowo, ugi\u0119cie opony mo\u017ce by\u0107 wi\u0119ksze ni\u017c zak\u0142adane, powoduj\u0105c wzrost temperatury ogumienia. Jak zaznacza producent, podczas prowadzenia auta na autostradzie z niskim ci\u015bnieniem w oponie, warstwy bie\u017cnika mog\u0105 oddziela\u0107 si\u0119 i tym samym zmniejsza\u0107 stabilno\u015b\u0107 prowadzenia pojazdu. W\u0142a\u015bciciele felernych opon w swoich samochodach dostan\u0105 zaproszenia do najbli\u017cszej ASO, gdzie opony zostan\u0105 wymienione na nowe.", "O mo\u017cliwych usterkach w wyprodukowanych przez siebie autach poinformowa\u0142 tak\u017ce Mercedes. To 227 pojazd\u00f3w. W modelach 205, 222 oraz 238 wadliwe mog\u0105 okaza\u0107 si\u0119 zaczepy pas\u00f3w bezpiecze\u0144stwa, kt\u00f3rych prze\u0142\u0105czniki wykonano niezgodnie ze specyfikacj\u0105. Usterka mo\u017ce spowodowa\u0107, \u017ce nawet prawid\u0142owo zapi\u0119ty pas zostanie nieprawid\u0142owo wykryty przez pojazd jako niezapi\u0119ty, gdy samoch\u00f3d jest w ruchu, a w razie awarii podczas wypadku z przewidzianym napr\u0119\u017ceniem pasa, nie zostanie aktywowane elektryczne i pirotechniczne napr\u0119\u017cenie pasa. Producent poinformuje w\u0142a\u015bcicieli aut listownie o mo\u017cliwej naprawie w ASO.", "Kampani\u0105 naprawcz\u0105 obj\u0119tych zosta\u0142o tak\u017ce 349 pojazd\u00f3w marki jaguar. To modele xf, XE, e-pace, f-pace (rocznik 2018) oraz jaguary f-pace (rocznik 2019) wyposa\u017cone w dwulitrowy benzynowy silnik Ingenium I4, w kt\u00f3rych mo\u017ce wyst\u0119powa\u0107 wy\u017cszy ni\u017c zak\u0142adany poziom emisji dwutlenku w\u0119gla. Samochody zidentyfikowane po numerze VIN zostan\u0105 sprawdzone podczas wizyt w serwisie. Naprawa b\u0119dzie polega\u0142a z kolei na zaktualizowaniu oprogramowania sterowania silnika."]}
{"url": "https://www.bankier.pl/moto/uokik-ten-fotelik-samochodowy-jest-niebezpieczny-2901/", "title": ["UOKiK: ten fotelik samochodowy jest niebezpieczny"], "lead": ["Fotelik 4Baby Aygo przeznaczony do przewo\u017cenia dzieci od urodzenia do oko\u0142o 5 lat zosta\u0142 wycofany z obrotu. Okaza\u0142o si\u0119, \u017ce ten produkt z Chin nie chroni ma\u0142ych pasa\u017cer\u00f3w podczas wypadk\u00f3w."], "text": ["Fotelik 4Baby Aygo przeznaczony do przewo\u017cenia dzieci od urodzenia do oko\u0142o 5 lat zosta\u0142 wycofany z obrotu. Okaza\u0142o si\u0119, \u017ce ten produkt z Chin nie chroni ma\u0142ych pasa\u017cer\u00f3w podczas wypadk\u00f3w.", "Przedsi\u0119biorca 4Baby poinformowa\u0142 UOKiK, \u017ce konstrukcja fotelik\u00f3w Aygo 0-18 kg podczas wypadku nie absorbuje odpowiednio energii uderzenia, a co za tym idzie,\u00a0", ", kt\u00f3re w nim podr\u00f3\u017cuj\u0105, przed urazami. Dotyczy to urz\u0105dze\u0144 wyprodukowanych od maja 2017 roku do grudnia 2018 roku. Fotelik cieszy\u0142 si\u0119 popularno\u015bci\u0105 ze wzgl\u0119du na przyst\u0119pn\u0105 cen\u0119 i mo\u017cliwo\u015b\u0107 wo\u017cenia dziecka zar\u00f3wno ty\u0142em, jak i przodem do kierunku jazdy (ty\u0142em tylko do wagi 13 kg).", "UOKiK informuje, \u017ce\u00a0", "\u00a0z dniem 8 kwietnia 2019 roku. Jednak nadal figuruje w ofercie du\u017cych sieciowych sklep\u00f3w z artyku\u0142ami dla dzieci.", "Dodatkowo przedsi\u0119biorca\u00a0", "\u00a0apeluje, by przesta\u0107 u\u017cywa\u0107 fotelik\u00f3w i skontaktowa\u0107 si\u0119 z dzia\u0142em serwisowym: 4Baby Sp. z o.o., ul. Kasprowicza 72, 20-232 Lublin, tel. 81 746 15 80 i e-mail: info@4baby.pl.", "aw"]}
{"url": "https://www.bankier.pl/moto/w-krakowie-sprawdza-czy-kopcisz-dieslem-2900/", "title": ["W Krakowie sprawdz\u0105, czy kopcisz dieslem"], "lead": ["Krak\u00f3w rozpocz\u0105\u0142 walk\u0119 ze smogiem generowanym przez auta. Po wprowadzeniu Strefy Czystego Transportu na Kazimierzu urz\u0119dnicy chc\u0105 przekona\u0107 si\u0119, kt\u00f3re samochody faktycznie zanieczyszczaj\u0105 powietrze i szukaj\u0105 firmy, kt\u00f3rej badania wska\u017c\u0105, jaki wp\u0142yw na jako\u015b\u0107 powietrza ma komunikacja miejska, a jaki pozosta\u0142e pojazdy. A smog to przecie\u017c nie tylko problem Krakowa, ale wi\u0119kszo\u015bci polskich miast."], "text": ["Krak\u00f3w rozpocz\u0105\u0142 walk\u0119 ze smogiem generowanym przez auta. Po wprowadzeniu Strefy Czystego Transportu na Kazimierzu urz\u0119dnicy chc\u0105 przekona\u0107 si\u0119, kt\u00f3re samochody faktycznie zanieczyszczaj\u0105 powietrze i szukaj\u0105 firmy, kt\u00f3rej badania wska\u017c\u0105, jaki wp\u0142yw na jako\u015b\u0107 powietrza ma komunikacja miejska, a jaki pozosta\u0142e pojazdy. A smog to przecie\u017c nie tylko problem Krakowa, ale wi\u0119kszo\u015bci polskich miast.", "Krak\u00f3w jest dzi\u015b w \u015bcis\u0142ej czo\u0142\u00f3wce najbardziej zanieczyszczonych miast\u00a0 na \u015bwiecie wed\u0142ug portalu Air Visual. W tym niechlubnym rankingu wyprzedza m.in. Szanghaj. Przekroczone normy st\u0119\u017cenia py\u0142\u00f3w zawieszonych PM2,5 i PM10 wskazuje te\u017c stacja monitoringu powietrza Wojew\u00f3dzkiego Inspektoratu Ochrony \u015arodowiska.", "Jak twierdz\u0105 krakowscy urz\u0119dnicy, za zanieczyszczenia w 40 proc. odpowiadaj\u0105 samochody. Na 1000 mieszka\u0144c\u00f3w Krakowa przypada ich a\u017c 600, a dziennie po mie\u015bcie je\u017adzi a\u017c 220 tys. pojazd\u00f3w, trzy czwarte z nich w \u015bcis\u0142ym centrum.", "Urz\u0119dnicy postanowili sprawdzi\u0107, kt\u00f3re auta faktycznie powoduj\u0105 smog i jaki wp\u0142yw na jego generowanie maj\u0105 pojazdy komunikacji miejskiej. W drugiej po\u0142owie kwietnia poznamy firm\u0119, kt\u00f3ra przeprowadzi badania. Zostanie im poddane co najmniej 100 tys. aut, a monitoring potrwa dwa tygodnie. Wyniki wska\u017c\u0105 przede wszystkim, jakie ilo\u015bci dwutlenku w\u0119gla generuj\u0105 auta, ale pod uwag\u0119 b\u0119d\u0105 brane tak\u017ce: tlenek w\u0119gla, tlenek i dwutlenek azotu, w\u0119glowodory i py\u0142y zawieszone. Aby wyniki pomiar\u00f3w by\u0142y jak najdok\u0142adniejsze, badacze odnotuj\u0105 tak\u017ce pr\u0119dko\u015b\u0107, z jak\u0105 samochod\u00f3w, ich przyspieszenie w trakcie pobierania pr\u00f3bek, a tak\u017ce temperatura, wilgotno\u015b\u0107 powietrza oraz pr\u0119dko\u015b\u0107 i kierunek wiatru.", "Wyniki b\u0119d\u0105 dla urz\u0119dnik\u00f3w podstaw\u0105 wyboru kierunku, w kt\u00f3rym b\u0119dzie zmierza\u0142a miejska polityka antysmogowa. Czy je\u015bli oka\u017ce si\u0119, \u017ce najwi\u0119cej zanieczyszcze\u0144 powoduj\u0105 diesle, co jest wielce prawdopodobne, miasto ograniczy ich wjazd do \u015bcis\u0142ego centrum \u2013 na razie nie wiadomo. Tak\u0105 mo\u017cliwo\u015b\u0107 i to nie tylko w\u0142adzom Krakowa daje ubieg\u0142oroczna ustawa Sejmu, zak\u0142adaj\u0105ca nawet 30 z\u0142 op\u0142aty dla kierowc\u00f3w kopc\u0105cych diesli je\u017cd\u017c\u0105cych po centrach miast. Pilota\u017cow\u0105, pierwsz\u0105 w Polsce stref\u0119 wy\u0142\u0105cznie dla pojazd\u00f3w ekologicznych \u2013 tzw. Stref\u0119 Czystego Transportu na pocz\u0105tku roku wprowadzi\u0142 w\u0142a\u015bnie Krak\u00f3w. Obowi\u0105zuje na Kazimierzu. Z pewnymi wyj\u0105tkami mog\u0105 do niej wjecha\u0107 jedynie pojazdy elektryczne, nap\u0119dzane wodorem i gazem. Ju\u017c jednak w pierwszym miesi\u0105cu obowi\u0105zywania strefa wzbudzi\u0142a kontrowersje. Protestowali m.in. lokalni przedsi\u0119biorcy, kt\u00f3rym nie odpowiada\u0142o, \u017ce zakaz dotyczy\u0142 tak\u017ce ich klient\u00f3w. W marcu radni musieli ratowa\u0107 spraw\u0119 pakietem poprawek do uchwa\u0142y o SCT.", "Znacznie bardziej restrykcyjne w walce ze spalinami s\u0105 miasta Europy Zachodniej. Aby wjecha\u0107 autem do strefy ultra niskiej emisji w centrum Londynu pomi\u0119dzy godz. 7 a 18 trzeba zap\u0142aci\u0107 24 funty. Jak twierdzi cytowany przez The Guardian burmistrz Sadiq Khan, ograniczenie zmniejszy emisj\u0119 spalin o 45 proc.", "Od roku wolna od najstarszych niespe\u0142niaj\u0105cych norm Euro 6 diesli chce by\u0107 tak\u017ce Bruksela. ", "Smrodz\u0105ce diesle z centr\u00f3w wyrzuci\u0142y ju\u017c Oslo, Berlin, Monachium i Hamburg, a w tym roku do\u0142\u0105czy\u0142 do nich tak zas\u0142u\u017cony dla \u015bwiatowej motoryzacji Stuttgart.", "Z silnikami ", " zaczynaj\u0105 walczy\u0107 tak\u017ce\u2026 ich dotychczasowi producenci. Do 2025 roku co drugi nowy samoch\u00f3d produkowany przez Porsche producenta ma mie\u0107 silnik elektryczny lub hybrydowy. \u2013 W przysz\u0142o\u015bci chcieliby\u015bmy by\u0107 \u201ediesel-free\u201d \u2013 deklaruje Oliver Blume, CEO Porsche AG.", "Mocny cios w truj\u0105ce diesle zamierzaj\u0105 wyprowadzi\u0107 przede wszystkim japo\u0144skie przedsi\u0119biorstwa motoryzacyjne. Szefowie Hondy obiecuj\u0105, \u017ce produkcja diesli sko\u0144czy si\u0119 na ostatnim modelu civic, a nowe modele nissana nie b\u0119d\u0105 ju\u017c proponowane klientom w wersjach z silnikami wysokopr\u0119\u017cnymi. Przeciwn\u0105 drog\u0105 id\u0105 za to w\u0142odarze Mazdy, kt\u00f3rzy zamierzaj\u0105 dalej rozwija\u0107 silniki diesla."]}
{"url": "https://www.bankier.pl/moto/stuttgart-zakazuje-jazdy-dieslami-2924/", "title": ["Stuttgart zakazuje jazdy dieslami"], "lead": ["Stuttgart jest pierwszym miastem zakazuj\u0105cym poruszania si\u0119 samochodami z silnikami diesla. Na razie dotyczy on tych aut, kt\u00f3re wyprodukowano do 2011 roku, ale niewykluczone, \u017ce obejmie on wkr\u00f3tce tak\u017ce te nowsze."], "text": ["Stuttgart jest pierwszym miastem zakazuj\u0105cym poruszania si\u0119 samochodami z silnikami diesla. Na razie dotyczy on tych aut, kt\u00f3re wyprodukowano do 2011 roku, ale niewykluczone, \u017ce obejmie on wkr\u00f3tce tak\u017ce te nowsze.", "Od 1 stycznia 2019 roku samochodami z silnikami wysokopr\u0119\u017cnymi mog\u0142y porusza\u0107 si\u0119 bez ogranicze\u0144 wy\u0142\u0105cznie osoby zameldowane w Stuttgarcie. Od kwietnia jednak zakaz obejmuje tak\u017ce ich, je\u015bli nie maj\u0105 aut spe\u0142niaj\u0105cych najnowsze wymogi emisji spalin. Za kilka miesi\u0119cy jednak zakaz mo\u017ce obj\u0105\u0107 jeszcze wi\u0119ksz\u0105 pul\u0119 diesli.", "W\u0142adze miasta zamierzaj\u0105 bowiem sprawdzi\u0107, jak obecny zakaz wp\u0142ynie na jako\u015b\u0107 powietrza w mie\u015bcie. Je\u015bli ulegnie ona poprawie, rozwa\u017c\u0105 rozszerzenie nowego prawa miejskiego tak\u017ce na diesle produkowane w latach 2011-2015. Bezpieczne b\u0119d\u0105 tylko te spe\u0142niaj\u0105ce norm\u0119 Euro 6.", "Cz\u0119\u015bciowy zakaz ruchu pojazd\u00f3w osobowych, zar\u00f3wno zarejestrowanych w Niemczech, jak i za granic\u0105, nie spe\u0142niaj\u0105cych normy emisji Euro 6\u00a0", ". Z dieslami walcz\u0105 jednak nie tylko niemieckie miasta \u2013 mniej lub bardziej rych\u0142e wprowadzenie (w niekt\u00f3rych przypadkach kolejnych) ogranicze\u0144 dla samochod\u00f3w emituj\u0105cych najwi\u0119cej spalin zapowiadaj\u0105 w\u0142adze m.in. Londynu, Oslo, Brukseli, Aten, Pary\u017ca, Madrytu czy Monachium \u2013 ", "W przypadku Stuttgartu krok wydaje si\u0119 o tyle zaskakuj\u0105cy, \u017ce jest to kolebka niemieckiej motoryzacji. Swoje siedziby g\u0142\u00f3wne ma w nim Mercedes i Porsche."]}
{"url": "https://www.bankier.pl/moto/kultowe-modele-amerykanskich-aut-juz-do-kupienia-w-polsce-2923/", "title": ["Kultowe modele ameryka\u0144skich aut ju\u017c do kupienia w Polsce"], "lead": ["Dodge i RAM \u2013 kultowe ameryka\u0144skie marki s\u0105 ju\u017c dost\u0119pne w Polsce. W pierwszych czterech salonach dost\u0119pne s\u0105 na razie dwa modele dodge\u2019a i pickup ram 1500."], "text": ["Dodge i RAM \u2013 kultowe ameryka\u0144skie marki s\u0105 ju\u017c dost\u0119pne w Polsce. W pierwszych czterech salonach dost\u0119pne s\u0105 na razie dwa modele dodge\u2019a i pickup ram 1500.", "Sprzeda\u017c pojazd\u00f3w w Polsce odbywa si\u0119 za spraw\u0105 pierwszego w kraju importera obu marek \u2013 szwajcarskiej grupy Klintberg & Way Automotive SA. Auta mo\u017cna kupi\u0107 w Warszawie (salon Edmark Auto), podpozna\u0144skim Baranowie (Auto Wache), Pszczynie (Ganimex) i Wejherowie (Auto-Mobil).", "W ofercie, jak na razie, znalaz\u0142y si\u0119 dwa modele dodge\u2019a \u2013 challenger sxt z 3,6-litrowym silnikiem V6 o mocy 305 koni mechanicznych i o\u015bmiostopniow\u0105 skrzyni\u0105 bieg\u00f3w. Kosztuje ok. 195 tys. z\u0142. Mocniejsza wersja z silnikiem 5,7-litrowym silnikiem V8 o mocy 372 KM kosztuje ok. 257 tys. z\u0142. W ofercie jest tak\u017ce jeszcze mocniejszy dodge challenger srt hellcat z 6,2-litrowy silnikiem pod mask\u0105 i moc\u0105 717 KM. Za auto osi\u0105gaj\u0105ce nawet 320 km/h trzeba zap\u0142aci\u0107, bagatela, 431 tys. z\u0142.", "W polskich salonach dost\u0119pny jest r\u00f3wnie\u017c model durango r/t z 5,7-litrowym silnikiem hemi v8 generuj\u0105cym 370 KM. Aby go kupi\u0107, trzeba zap\u0142aci\u0107 276 tys. z\u0142.", "Mi\u0142o\u015bnicy pickup\u00f3w mog\u0105 liczy\u0107 tak\u017ce na jeden model marki ram \u2013 1500. Najta\u0144sz\u0105 dwudrzwiow\u0105 wersj\u0119 polski dealer wyceni\u0142 na 300 tys. z\u0142. Czterodrzwiowy ram 1500 to koszt rz\u0119du 320 tys. z\u0142. Oba modele nap\u0119dzane s\u0105 5,7-litrowymi silnikami benzynowymi V8 o mocy 395 KM.", " Nowy model pojawi si\u0119 po 17-letniej przerwie."]}
{"url": "https://www.bankier.pl/moto/volkswagen-wyprodukowal-30-000-000-passatow-2929/", "title": ["VW wyprodukowa\u0142 ju\u017c 30 000 000 passat\u00f3w"], "lead": ["30-milionowy vw passat zjecha\u0142 z linii produkcyjnej w niemieckim Emden. To drugie najch\u0119tniej kupowane auto z portfolio Volkswagena. Koncern wyprodukowa\u0142 jedynie wi\u0119cej golf\u00f3w \u2013 35 mln, a tu\u017c za passatem uplasowa\u0142 si\u0119 kultowy garbus wyprodukowany w 21 mln egzemplarzy. Passat przewodzi za to w segmencie D, czyli aut klasy \u015bredniej."], "text": ["30-milionowy vw passat zjecha\u0142 z linii produkcyjnej w niemieckim Emden. To drugie najch\u0119tniej kupowane auto z portfolio Volkswagena. Koncern wyprodukowa\u0142 jedynie wi\u0119cej golf\u00f3w \u2013 35 mln, a tu\u017c za passatem uplasowa\u0142 si\u0119 kultowy garbus wyprodukowany w 21 mln egzemplarzy. Passat przewodzi za to w segmencie D, czyli aut klasy \u015bredniej.", "Aby wyprodukowa\u0107 30 mln egzemplarzy tego modelu, Volkswagen potrzebowa\u0142 46 lat. Pierwszy passat z linii produkcyjnej zjecha\u0142 w 1973. Zast\u0105pi\u0142 w\u00f3wczas model vw 1600. Od tego czasu na rynku pojawi\u0142o si\u0119 osiem generacji.", "Jubileuszowy Passat to jedno z pierwszych aut \u00f3smej generacji modelu po liftingu. Z ta\u015bmy produkcyjnej zjecha\u0142 w kolorze srebrnym jako wersja Variant, czyli kombi.", "Co pod mask\u0105? Auto zosta\u0142o wyposa\u017cone w hybrydowy nap\u0119d typu plug-in, kt\u00f3ry po prze\u0142\u0105czeniu na tryb elektryczny pozwoli przejecha\u0107 nawet 55 km. W trybie benzynowym auto b\u0119dzie dysponowa\u0142o moc\u0105 218 KM. W najnowszych passatach zamontowany zostanie tak\u017ce system travel assist oraz MIB3 gwarantuj\u0105cy dost\u0119p do Internetu w trakcie jazdy. Nowo\u015bci\u0105 b\u0119dzie p\u00f3\u0142autonomiczny system jazdy IQ.Drive i kierownica, kt\u00f3ra uruchomi sygna\u0142 ostrzegawczy, a nawet zatrzyma auto i w\u0142\u0105czy \u015bwiat\u0142a awaryjne, gdy tylko kierowca nie b\u0119dzie trzyma\u0142 na niej r\u0105k w trakcie jazdy przez co najmniej 10 sekund.", "Samoch\u00f3d ju\u017c teraz b\u0119dzie spe\u0142nia\u0142 norm\u0119 emisji spalin Euro 6d, kt\u00f3ra wejdzie w \u017cycie za dwa lata. Przedsprzeda\u017c najnowszego modelu rozpocznie si\u0119 w maju, co koncern zapowiedzia\u0142 jeszcze w lutym. Do wyboru b\u0119d\u0105 trzy wersje nadwozia \u2013 limuzyna, kombi oraz podwy\u017cszony alltrack."]}
{"url": "https://www.bankier.pl/moto/nowe-auta-w-ue-coraz-mocniej-kopca-polska-w-niechlubnej-czolowce-2938/", "title": ["Nowe auta w UE coraz mocniej kopc\u0105. Polska w niechlubnej czo\u0142\u00f3wce"], "lead": ["Po raz pierwszy od 2010 r. wzros\u0142a ilo\u015b\u0107 spalin emitowanych przez nowe auta \u2013 ", "poda\u0142a \u201eGazeta Wyborcza\u201d", ", powo\u0142uj\u0105c si\u0119 na dane Europejskiej Agencji \u015arodowiska (EEA). W 2017 r. przeci\u0119tne nowe auto produkowa\u0142o 118,5 gram dwutlenku w\u0119gla na kilometr \u2013 o 0,4 proc. wi\u0119cej ni\u017c rok wcze\u015bniej."], "text": ["Najwi\u0119cej dwutlenku w\u0119gla w 2017 r. emitowa\u0142y samochody w krajach ba\u0142tyckich i Polsce. Najgorzej w rankingu wypad\u0142a Estonia (132,8 g CO2/km), \u0141otwa (128,8 g) i Polska (127,6 g). Na drugim biegunie znalaz\u0142y si\u0119 Portugalia (104,7 g), Dania (107,1 g) oraz Holandia (108,3 g).", "W\u015br\u00f3d producent\u00f3w najwi\u0119kszymi emitentami CO2 w Unii Europejskiej s\u0105 auta marki KIA produkowane w s\u0142owackiej \u017bylinie \u2013 132,9 g CO2/km. Co ciekawe, samochody tej marki produkowane w Korei emitowa\u0142y przeci\u0119tnie 113,9 g, a wi\u0119c poni\u017cej unijnej \u015bredniej.", "\u0179le w rankingu wypad\u0142y tak\u017ce auta produkowane przez Daimlera (126,7 g), Audi (124,5 g) oraz Volvo (124,4 g). Najczystsze dla \u015brodowiska by\u0142y za to toyoty (103 g) i francuskie marki \u2013 peugeoty (104, 5 g), citroeny (105,6 g) i renault (106 g).", "\u017baden z producent\u00f3w nie zmie\u015bci\u0142by si\u0119 w restrykcyjnych normach emisji spalin, kt\u00f3re wejd\u0105 w \u017cycie w 2021 r. W\u00f3wczas przeci\u0119tny nowy samoch\u00f3d osobowy b\u0119dzie m\u00f3g\u0142 wypuszcza\u0107 w powietrze jedynie 90 g CO2 na kilometr.", "Jak przyznali w raporcie przedstawiciele Europejskiej Agencji \u015arodowiska, za emisj\u0119 dwutlenku odpowiadaj\u0105 przede wszystkim auta benzynowe, kt\u00f3re emituj\u0105 od 10 do 40 proc. CO2 wi\u0119cej ni\u017c diesle.", "\u2013 Wzrost nie jest dzie\u0142em przypadku, bo w\u0142a\u015bnie w 2017 r. odnotowano po raz pierwszy wzrost emisji dwutlenku w\u0119gla, poniewa\u017c tak\u017ce w 2017 r. po raz pierwszy sprzeda\u017c nowych aut z silnikami benzynowymi by\u0142a wi\u0119ksza ni\u017c aut z silnikami Diesla \u2013 twierdzi Erik Jonnaert, cytowany przez Gazet\u0119 Wyborcz\u0105 sekretarz generalny Stowarzyszenia Europejskich Producent\u00f3w Samochod\u00f3w (ACEA)."]}
{"url": "https://www.bankier.pl/moto/kartel-dilerow-ciezarowek-jest-postepowanie-uokik-2942/", "title": ["Kartel diler\u00f3w ci\u0119\u017car\u00f3wek? Jest post\u0119powanie UOKiK. Dilerzy zaprzeczaj\u0105"], "lead": ["Urz\u0105d Ochrony Konkurencji i Konsument\u00f3w wszcz\u0105\u0142 post\u0119powanie przeciwko pi\u0119ciu dilerom samochod\u00f3w ci\u0119\u017carowych holenderskiej marki DAF w sprawie stworzenia kartelu. Zarzuty otrzyma\u0142o dziewi\u0119ciu mened\u017cer\u00f3w. Gro\u017c\u0105 im kary nawet do 2 mln z\u0142."], "text": ["Urz\u0105d Ochrony Konkurencji i Konsument\u00f3w wszcz\u0105\u0142 post\u0119powanie przeciwko pi\u0119ciu dilerom samochod\u00f3w ci\u0119\u017carowych holenderskiej marki DAF w sprawie stworzenia kartelu. Zarzuty otrzyma\u0142o dziewi\u0119ciu mened\u017cer\u00f3w. Gro\u017c\u0105 im kary nawet do 2 mln z\u0142.", "Firmy, kt\u00f3re wed\u0142ug UOKiK mia\u0142y by\u0107 cz\u0119\u015bci\u0105 kartelu, to: DBK z Olsztyna, ESA Trucks Polska z Komornik pod Poznaniem, TB Truck & Trailer Serwis z Wolicy (woj. mazowieckie), Van Tilburg-Bastianen Groep z Bredy w Holandii i WTC z podwroc\u0142awskiej D\u0142ugo\u0142\u0119ki.", "\u2013 Podejrzewamy, \u017ce co najmniej od 2011 r. DBK i WTC wsp\u00f3lnie z ESA Trucks Polska dzieli\u0142y rynek sprzeda\u017cy ci\u0119\u017car\u00f3wek marki DAF. Najp\u00f3\u017aniej w 2016 r. do porozumienia mog\u0142a do\u0142\u0105czy\u0107 firma TB Truck & Trailer Serwis za zgod\u0105 i wiedz\u0105 kontroluj\u0105cej j\u0105 sp\u00f3\u0142ki Van Tilburg-Bastianen Groep \u2013 m\u00f3wi Marek Niechcia\u0142, prezes UOKiK. \u2013 Mamy informacje, \u017ce holenderski przedsi\u0119biorca by\u0142 informowany przez jednego z pracownik\u00f3w, \u017ce w Polsce funkcjonuje porozumienie ograniczaj\u0105ce konkurencj\u0119. Nie podj\u0105\u0142 jednak krok\u00f3w, \u017ceby zako\u0144czy\u0107 udzia\u0142 swojej sp\u00f3\u0142ki-c\u00f3rki w kartelu \u2013 dodaje.", "Jak funkcjonowa\u0142 kartel? Przedsi\u0119biorcy, wed\u0142ug dowod\u00f3w zebranych przez UOKiK i policj\u0119, ustalili, \u017ce ka\u017cdy z nich b\u0119dzie sprzedawa\u0142 ci\u0119\u017car\u00f3wki DAF na okre\u015blonym terenie i nie b\u0119d\u0105 rywalizowali o klient\u00f3w w innych cz\u0119\u015bciach Polski. Dotyczy\u0142o to r\u00f3wnie\u017c przetarg\u00f3w na dostaw\u0119 samochod\u00f3w. Mog\u0142o te\u017c dochodzi\u0107 do wymiany informacji o cenach.", "\u2013 Przez to mo\u017cliwe by\u0142o zniech\u0119canie potencjalnych nabywc\u00f3w do kupowania ci\u0119\u017car\u00f3wek u innego dilera ni\u017c wynika\u0142o to z uzgodnie\u0144 mi\u0119dzy sprzedawcami. Przyk\u0142adowo, je\u017celi klient z terenu kontrolowanego przez DBK chcia\u0142 kupi\u0107 ci\u0119\u017car\u00f3wk\u0119 od ESA, przedstawiano mu w ESA dodatkowo zawy\u017con\u0105 cen\u0119, tak \u017ceby skorzysta\u0142 z oferty sprzedawcy ze swojego regionu \u2013 czytamy w komunikacie UOKiK.", "Za udzia\u0142 w porozumieniu ograniczaj\u0105cym konkurencj\u0119 grozi kara do 10 proc. obrotu przedsi\u0119biorcy, a menad\u017cerom zaanga\u017cowanym w naruszenie kara do 2\u00a0mln z\u0142.", "Dilerzy ci\u0119\u017car\u00f3wek DAF odpieraj\u0105 jednak podejrzenia UOKiK.", "\u2013 Podkre\u015blamy, \u017ce o \u017cadnym kartelu nie mo\u017ce by\u0107 mowy. Kwestionowane przez UOKIK dzia\u0142ania maj\u0105 co najwy\u017cej zwi\u0105zek z pewnymi nieprawid\u0142owo\u015bciami w funkcjonowaniu systemu dystrybucji samochod\u00f3w marki DAF, wynikaj\u0105cymi z polityki importera. Jeste\u015bmy zaskoczeni, \u017ce UOKiK zdecydowa\u0142 si\u0119 na publiczne stawianie zarzut\u00f3w naszym sp\u00f3\u0142kom na tak wczesnym etapie, to jest w sytuacji, w kt\u00f3rej post\u0119powanie antymonopolowe zosta\u0142o dopiero wszcz\u0119te. Cho\u0107 stawia to pod znakiem zapytania sens prowadzenia dalszych czynno\u015bci w sprawie, DBK i WTC b\u0119d\u0105 dalej otwarcie wsp\u00f3\u0142pracowa\u0107 z urz\u0119dem, tak jak czynili\u015bmy to do tej pory \u2013 a\u017c do ostatecznego wyja\u015bnienia sprawy i oczyszczenia nas z zarzut\u00f3w \u2013 czytamy w o\u015bwiadczeniu."]}
{"url": "https://www.bankier.pl/moto/zimowe-opony-nie-bedzie-obowiazku-2820/", "title": ["Zimowe opony? Nie b\u0119dzie obowi\u0105zku"], "lead": ["Ministerstwo Infrastruktury nie planuje wprowadzenia obowi\u0105zku jazdy na oponach zimowych podczas kalendarzowej zimy \u2013 poinformowa\u0142 w odpowiedzi na poselsk\u0105 interpelacj\u0119 wiceminister infrastruktury Andrzej Bittel."], "text": ["Ministerstwo Infrastruktury nie planuje wprowadzenia obowi\u0105zku jazdy na oponach zimowych podczas kalendarzowej zimy \u2013 poinformowa\u0142 w odpowiedzi na poselsk\u0105 interpelacj\u0119 wiceminister infrastruktury Andrzej Bittel.", "\u201eMinisterstwo Infrastruktury nie planuje prac legislacyjnych, maj\u0105cych na celu wprowadzenia na terytorium RP obowi\u0105zku stosowania opon zimowych podczas kalendarzowej zimy\u201d \u2013 napisano w odpowiedzi na interpelacj\u0119.", "\u201eObecnie brak jest jednoznacznych wynik\u00f3w bada\u0144 dotycz\u0105cych zachowania opon zimowych w r\u00f3\u017cnych warunkach atmosferycznych. Ze wzgl\u0119du na dynamik\u0119 zmian warunk\u00f3w atmosferycznych panuj\u0105cych w Polsce podczas kalendarzowej zimy trudno jednoznacznie przygotowa\u0107 pojazd do krzywej zmian klimatycznych\u201d \u2013 doda\u0142 minister.", "Bittel poinformowa\u0142 jednocze\u015bnie, \u017ce pomimo r\u00f3\u017cnic klimatycznych na terytorium Polski oko\u0142o 60 proc. kierowc\u00f3w je\u017adzi zim\u0105 na oponach zimowych lub ca\u0142orocznych z homologacj\u0105 zimow\u0105.", "Wiceminister poinformowa\u0142 jednocze\u015bnie, i\u017c z informacji otrzymanych z Komendy G\u0142\u00f3wnej Policji wynika, \u017ce prowadzony przez Policj\u0119 System Ewidencji Wypadk\u00f3w i Kolizji Drogowych nie zawiera podzia\u0142u wypadk\u00f3w ze wzgl\u0119du na rodzaj opon (zimowe/letnie/wielosezonowe).", "\u201eGromadzone tam dane nie pozwalaj\u0105 na ocen\u0119 wzrostu zagro\u017cenia bezpiecze\u0144stwa w ruchu drogowym, w okresie zimowym przez kieruj\u0105cych pojazdami wyposa\u017conymi w r\u00f3\u017cne rodzaje ogumienia\u201d \u2013 czytamy w odpowiedzi na interpelacj\u0119.", "autor: \u0141ukasz Paw\u0142owski"]}
{"url": "https://www.bankier.pl/moto/ford-puma-powraca-2819/", "title": ["Ford puma powraca"], "lead": ["Podczas konferencji Ford Go Futher IV w Amsterdamie firma pokaza\u0142a now\u0105 generacj\u0119 modelu kuga oraz explorera, kt\u00f3ry powr\u00f3ci na polski rynek. Jednak gwiazd\u0105 wieczoru zosta\u0142 model puma, na razie pokazany jako zwiastun."], "text": ["Podczas konferencji Ford Go Futher IV w Amsterdamie firma pokaza\u0142a now\u0105 generacj\u0119 modelu kuga oraz explorera, kt\u00f3ry powr\u00f3ci na polski rynek. Jednak gwiazd\u0105 wieczoru zosta\u0142 model puma, na razie pokazany jako zwiastun.", "Nowa puma powr\u00f3ci jeszcze w tym roku jako sportowy crossover, wcze\u015bniej by\u0142a produkowany w latach 1997-2002 i bazowa\u0142a na fie\u015bcie. Nowy model b\u0119dzie dost\u0119pny na razie tylko w Europie, podaje serwis ", ". Firma nie odpu\u015bci\u0142a podstawy fiesty, dodaj\u0105c najwi\u0119kszy w swojej klasie baga\u017cnik, kt\u00f3ry pomie\u015bci 456 litr\u00f3w.", "Puma b\u0119dzie wykorzystywa\u0107 system EcoBoost Hybrid o mocy 155 KM, uk\u0142ad b\u0119dzie si\u0119 sk\u0142ada\u0142 z trzycylindrowego silnika 1.0 Ecoboost z systemem 48V i po\u0142\u0105czonego za pomoc\u0105 paska rozrusznika zintegrowanego z alternatorem (BISG).", "Co ciekawe ju\u017c w 2006 roku Ford chcia\u0142 wypu\u015bci\u0107 now\u0105 wersj\u0119 pumy. Mia\u0142a by\u0107 oparta na \u00f3wcze\u015bnie innowacyjnym prototypie reflex. Mia\u0142a mie\u0107 r\u00f3wnie\u017c nap\u0119d mieszany i wykorzystywa\u0107 akumulatory litowo-jonowe."]}
{"url": "https://www.bankier.pl/moto/skody-octavie-do-naprawy-usterki-wykryly-tez-fiat-audi-i-alfa-romeo-2827/", "title": ["Skody octavie do naprawy. Usterki wykry\u0142y te\u017c Fiat, Audi i Alfa Romeo"], "lead": ["Skoda, Fiat, Audi i Alfa Romeo poinformowa\u0142y polskich klient\u00f3w o konieczno\u015bci naprawy samochod\u00f3w. To \u0142\u0105cznie ponad 6 tys. sztuk. Kampania naprawcza obj\u0119ta m.in. popularne na polskich drogach skody octavie."], "text": ["Skoda, Fiat, Audi i Alfa Romeo poinformowa\u0142y polskich klient\u00f3w o konieczno\u015bci naprawy samochod\u00f3w. To \u0142\u0105cznie ponad 6 tys. sztuk. Kampania naprawcza obj\u0119ta m.in. popularne na polskich drogach skody octavie.", "Kampania naprawcza obejmie 2679 produkowanych przez koncern pojazd\u00f3w marki Skoda \u2013 poinformowa\u0142 Volkswagen Group Polska. To modele karoq i octavia, wyprodukowane w Czechach mi\u0119dzy majem a sierpniem 2018 r. Wed\u0142ug producenta, w razie wypadku zag\u0142\u00f3wek zamontowany w oparciu tylnego siedzenia mo\u017ce nie zapewni\u0107 odpowiedniej ochrony.", "W\u0142a\u015bciciele uszkodzonych pojazd\u00f3w otrzymaj\u0105 listowne\u00a0 powiadomienie o konieczno\u015bci wizyty w najbli\u017cszej autoryzowanej stacji obs\u0142ugi, gdzie usterka zostanie usuni\u0119ta.", "W przypadku Fiata wadliwe okaza\u0142y si\u0119 modele a6 produkowane w Niemczech mi\u0119dzy kwietniem a pa\u017adziernikiem 2018 r. To 43\u00a0 pojazdy, w kt\u00f3rych mo\u017ce dochodzi\u0107 do nieszczelno\u015bci dachu szklanego i poluzowania si\u0119 szklanej pokrywy dachu. W\u0142a\u015bciciele otrzymaj\u0105 listy z propozycj\u0105 stawienia si\u0119 do ASO.", "O mo\u017cliwych usterkach w wyprodukowanych przez siebie autach poinformowa\u0142 tak\u017ce Fiat. Wady zosta\u0142y wykryte w 2752 modelach ducato i 116 talento, kt\u00f3re zosta\u0142y wyprodukowane we W\u0142oszech. W\u0142a\u015bciciele felernych samochod\u00f3w dostawczych zostan\u0105 zaproszeni do ASO w celu wymiany tulei intercoolera. W innym przypadku wadliwa cz\u0119\u015b\u0107 mo\u017ce oderwa\u0107 si\u0119 od korpusu przepustnicy, co z kolei mo\u017ce spowodowa\u0107 w\u0142\u0105czenie si\u0119 kontrolki silnika i utrat\u0119 mocy.", "Wady zg\u0142oszone do Urz\u0119du Ochrony Konkurencji i Konsument\u00f3w dotycz\u0105 tak\u017ce samochod\u00f3w marki Alfa Romeo. To 574 modele stelvio i giulia wyprodukowane we W\u0142oszech, w kt\u00f3rych przy w\u0142\u0105czonym trybie Active tempomatu mo\u017ce nast\u0119powa\u0107 samoistne przyspieszenie. Zaproszeni listownie w\u0142a\u015bciciele wspomnianych modeli b\u0119d\u0105 mogli w autoryzowanych stacjach obs\u0142ugi przeprogramowa\u0107 tzw. centralki kontroli hamulc\u00f3w. Kampania naprawcza obejmie tak\u017ce 30 model\u00f3w stelvio wyprodukowanych we W\u0142oszech, w kt\u00f3rych przetarte os\u0142ony przewod\u00f3w alternatora i EGR mog\u0105 powodowa\u0107 zwarcia."]}
{"url": "https://www.bankier.pl/moto/sad-przedluzyl-areszt-ghosna-do-14-kwietnia-2838/", "title": ["S\u0105d przed\u0142u\u017cy\u0142 areszt Ghosna do 14 kwietnia"], "lead": ["S\u0105d w Tokio poinformowa\u0142 w pi\u0105tek, \u017ce zatwierdzi\u0142 wniosek japo\u0144skiej prokuratury o zatrzymanie by\u0142ego prezesa Nissana Carlosa Ghosna w areszcie na 10 dni, tj. do 14 kwietnia. Prawnicy mened\u017cera zapowiedzieli, \u017ce jeszcze w pi\u0105tek odwo\u0142aj\u0105 si\u0119 od tej decyzji."], "text": ["S\u0105d w Tokio poinformowa\u0142 w pi\u0105tek, \u017ce zatwierdzi\u0142 wniosek japo\u0144skiej prokuratury o zatrzymanie by\u0142ego prezesa Nissana Carlosa Ghosna w areszcie na 10 dni, tj. do 14 kwietnia. Prawnicy mened\u017cera zapowiedzieli, \u017ce jeszcze w pi\u0105tek odwo\u0142aj\u0105 si\u0119 od tej decyzji.", "Ghosn zosta\u0142 ponownie aresztowany w pi\u0105tek w swoim domu w Tokio w zwi\u0105zku z nowymi podejrzeniami nadu\u017cy\u0107 finansowych, kt\u00f3re mia\u0142y narazi\u0107 japo\u0144ski koncern na strat\u0119 5 mln dolar\u00f3w. Niespe\u0142na miesi\u0105c wcze\u015bniej biznesmen opu\u015bci\u0142 areszt po ponad 100 dniach.", "Jak poda\u0142a agencja Kyodo, nowy nakaz aresztowania tw\u00f3rcy sojuszu Renault-Nissan-Mitsubishi dotyczy zarzutu powa\u017cnego naruszenia zaufania. Wed\u0142ug \u015bledczych oddzia\u0142 Nissana w Zjednoczonych Emiratach Arabskich na polecenie mened\u017cera od grudnia 2015 r. do lipca 2018 r. zap\u0142aci\u0142 dystrybutorowi samochod\u00f3w w Omanie 15 mln dolar\u00f3w, z czego 5 mln mia\u0142o trafi\u0107 na konto kontrolowane rzekomo przez Ghosna.", "Ghosn twierdzi, \u017ce jest niewinny.", "Jest on podejrzany o zani\u017cenie swojego wynagrodzenia w sprawozdaniach finansowych w latach 2011-2018 \u0142\u0105cznie o ok. 9 mld jen\u00f3w, czyli ponad 80 mln dolar\u00f3w. \u015aledczy informowali wcze\u015bniej, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107, takie jak u\u017cywanie firmowych pieni\u0119dzy do cel\u00f3w prywatnych. Dodatkowo oskar\u017ca si\u0119 go o naruszenie zaufania poprzez tymczasowe przeniesienie na Nissana prywatnych strat inwestycyjnych w wysoko\u015bci ponad 16 mln dolar\u00f3w w 2008 r.", "Po aresztowaniu Ghosna w listopadzie Nissan i Mitsubishi odwo\u0142a\u0142y go ze stanowiska prezesa. Pod koniec stycznia br. sam zrezygnowa\u0142 z funkcji dyrektora generalnego i prezesa Renault, a od czerwca ma ust\u0105pi\u0107 ze stanowiska dyrektora. Wcze\u015bniej 8 kwietnia nadzwyczajne walne zgromadzenie udzia\u0142owc\u00f3w Nissana ma usun\u0105\u0107 Ghosna z rady dyrektor\u00f3w japo\u0144skiego koncernu.", "akl/"]}
{"url": "https://www.bankier.pl/moto/dacia-bije-rekordy-sprzedazy-w-polsce-model-duster-na-szczycie-2844/", "title": ["Dacia bije rekordy sprzeda\u017cy w Polsce. Model duster na szczycie"], "lead": ["Nie Skoda i nie Toyota, ani \u017cadna niemiecka marka. Lidera sprzeda\u017cy samochod\u00f3w osobowych w marcu wystawi\u0142a Dacia. Takiego wyniku dla jednego modelu mo\u017ce pozazdro\u015bci\u0107 reszta producent\u00f3w \u2013 model duster sprzeda\u0142 si\u0119 w ponad 1000 egzemplarzy."], "text": ["Nie Skoda i nie Toyota, ani \u017cadna niemiecka marka. Lidera sprzeda\u017cy samochod\u00f3w osobowych w marcu wystawi\u0142a Dacia. Takiego wyniku dla jednego modelu mo\u017ce pozazdro\u015bci\u0107 reszta producent\u00f3w \u2013 model duster sprzeda\u0142 si\u0119 w ponad 1000 egzemplarzy.", "Ponad 1000 sprzedanych sztuk jednego modelu w ci\u0105gu jednego miesi\u0105ca to liczba, kt\u00f3ra nie dziwi w zestawieniu rejestracji dokonywanych przez firmy. Jednak w przypadku segmentu klient\u00f3w indywidualnych jest wr\u0119cz nies\u0142ychana przy o ponad po\u0142ow\u0119 ni\u017cszym popycie. A jednak uda\u0142o si\u0119 to dacii duster nowej generacji.", "Patrz\u0105c jednak szeroko, na ca\u0142y rynek, to w marcu odnotowano lekki spadek sprzeda\u017cy og\u00f3\u0142em. \u2013 W grupie samochod\u00f3w osobowych w marcu 2019 r. zarejestrowano 50\u00a0118 szt. czyli o 1\u00a0551 szt. mniej ni\u017c w marcu 2018 (- 3 proc.) i jednocze\u015bnie o 6\u00a0354 szt. (+ 14,5 proc.) wi\u0119cej ni\u017c w lutym b.r. Wzrost do poprzedniego miesi\u0105ca jest naturalny. Zazwyczaj marzec jest d\u0142u\u017cszy i dodatkowo jest to miesi\u0105c zamykaj\u0105cy kwarta\u0142 \u2013 czytamy w najnowszym raporcie o rejestracjach samochod\u00f3w osobowych Polskiego Zwi\u0105zku Przemys\u0142u Motoryzacyjnego.", "Klienci indywidualni zarejestrowali w marcu 15\u00a0474 szt. osob\u00f3wek, a prym wiod\u0142a wspomniana ju\u017c dacia duster, kt\u00f3rej sprzedano 1103 szt. Drugie miejsce utrzyma\u0142a toyota yaris (742 szt.), a podium zamyka skoda fabia (600 szt.). Do najlepszej pi\u0105tki nale\u017ca\u0142 jeszcze fiat tipo, kt\u00f3ry co jaki\u015b czas pojawia si\u0119 w czo\u0142\u00f3wce (438 szt.) oraz toyota auris (397 szt.).", "Dobre wyniki modelu duster zapewni\u0142y dacii awans do pi\u0105tki najcz\u0119\u015bciej kupowanych marek samochod\u00f3w osobowych w tym roku. Analizuj\u0105c I kw. 2019 r. do 2018 r. awans wyni\u00f3s\u0142 2 oczka w g\u00f3r\u0119 przy 42,5 proc. wzro\u015bcie sprzeda\u017cy.", "Sprzeda\u017c wzgl\u0119dem lutego nie zmieni\u0142a si\u0119 drastycznie \u2013 odnotowano spadek o zaledwie 1,6 proc. og\u00f3\u0142em. Niewielkie ruchy wida\u0107 by\u0142o tak\u017ce w sprzeda\u017cy poszczeg\u00f3lnych modeli \u2013 \u017caden z TOP20 nie zyska\u0142, ani nie straci\u0142 znacz\u0105co.", "W przypadku firm nie by\u0142o ju\u017c takiego zaskoczenia na podium. Liderem samochod\u00f3w flotowych pozostaje skoda octavia, kt\u00f3rej firmy dokupi\u0142y w ubieg\u0142ym miesi\u0105cu 1327 szt. Ponad 1000 egzemplarzy zarejestrowano tak\u017ce w przypadku volkswagena golfa oraz skody fabii.", "Wi\u0119kszo\u015b\u0107 modeli sprzeda\u0142a si\u0119 lepiej, co wynika z og\u00f3lnego wzrostu popytu na osob\u00f3wki generowanego przez przedsi\u0119biorstwa w Polsce. W relacji miesi\u0105c do miesi\u0105ca liczba rejestracji wzros\u0142a o 23,6 proc. Jest to spore odbicie od pocz\u0105tku roku, kt\u00f3ry by\u0142 gorszy ni\u017c w poprzednich latach. W sumie firmy zarejestrowa\u0142y 34\u00a0644 szt. samochod\u00f3w osobowych w marcu 2019 r."]}
{"url": "https://www.bankier.pl/moto/w-marcu-spadla-liczba-pierwszych-rejestracji-samochodow-uzywanych-2849/", "title": ["W marcu spad\u0142a liczba pierwszych rejestracji samochod\u00f3w u\u017cywanych"], "lead": [], "text": ["W\u015br\u00f3d zarejestrowanych od stycznia do marca br. aut coraz wi\u0119cej jest samochod\u00f3w w wieku do 4 lat \u2013 ich odsetek wzr\u00f3s\u0142 z 9,32 proc. w 2018 r. do 9,5 proc. w 2019 roku. Ro\u015bnie te\u017c liczba aut w wieku powy\u017cej 10 lat \u2013 z 56,6 proc. w ub. r. do 58 proc. w tym roku. Mniej jest natomiast pojazd\u00f3w w wieku od 4 do 10 lat \u2013 ich udzia\u0142 spad\u0142 z 34,2 proc. do 32,6 proc.", "Z danych PZPM wynika ponadto, \u017ce spo\u015br\u00f3d zarejestrowanych w tym roku samochod\u00f3w z drugiej r\u0119ki, udzia\u0142 tych z silnikiem benzynowym spad\u0142 o 0,5 pkt. proc. rok do roku, z 53,4 proc do 52,9 proc. Wzr\u00f3s\u0142 natomiast udzia\u0142 diesli z \u2013 43,3 proc. w ub. roku do 43,5 proc. w 2019 r. Zwi\u0119kszy\u0142a si\u0119 te\u017c liczba aut z nap\u0119dami alternatywnymi \u2013 z 3,3 proc. w roku 2018 do 3,6 proc. w 2019. W\u015br\u00f3d tych ostatnich dominuj\u0105 samochody na gaz LPG.", "Polski Zwi\u0105zek Przemys\u0142u Motoryzacyjnego (PZPM) to organizacja pracodawc\u00f3w bran\u017cy motoryzacyjnej, zrzeszaj\u0105ca 50 firm, w tym producent\u00f3w i przedstawicieli producent\u00f3w pojazd\u00f3w samochodowych, motocykli, skuter\u00f3w oraz producent\u00f3w nadwozi w Polsce. Jest cz\u0142onkiem Europejskiego Stowarzyszenia Producent\u00f3w Pojazd\u00f3w ACEA, Stowarzyszenia Europejskich Producent\u00f3w Motocykli ACEM oraz Europejskiego Stowarzyszenia Producent\u00f3w Nadwozi, Przyczep i Naczep \u2013 CLCCR. (PAP)", "autor: Longina Grzeg\u00f3rska- Szpyt", "lgs/ pad/"]}
{"url": "https://www.bankier.pl/moto/ke-zarzuca-bmw-daimlerowi-i-vw-zlamanie-przepisow-antytrustowych-2851/", "title": ["KE zarzuca BMW, Daimlerowi i VW z\u0142amanie przepis\u00f3w antytrustowych"], "lead": [], "text": ["Wed\u0142ug wst\u0119pnych ustale\u0144 KE niemieccy producenci okre\u015blani jako \u201ekr\u0105g pi\u0119ciu\u201d w latach 2006-2014 uczestniczyli w zmowie naruszaj\u0105cej unijne przepisy o ochronie konkurencji. Zdaniem Komisji sp\u00f3\u0142ki prowadzi\u0142y spotkania techniczne, w ramach kt\u00f3rych uzgodni\u0142y, \u017ce nie b\u0119d\u0105 konkurowa\u0107 ze sob\u0105 w kwestii opracowywania i wdra\u017cania system\u00f3w zmniejszenia szkodliwych emisji w samochodach osobowych zasilanych benzyn\u0105 i olejem nap\u0119dowym.", "\u201eSp\u00f3\u0142ki mog\u0105 na wiele sposob\u00f3w wsp\u00f3\u0142pracowa\u0107, by poprawia\u0107 jako\u015b\u0107 swoich produkt\u00f3w. Europejskie przepisy o ochronie konkurencji zabraniaj\u0105 im jednak umawia\u0107 si\u0119 w przeciwnym celu: by unika\u0107 doskonalenia i nie konkurowa\u0107 pod wzgl\u0119dem jako\u015bci. Obawiamy si\u0119, \u017ce to w\u0142a\u015bnie sta\u0142o si\u0119 w tym przypadku\u201d \u2013 o\u015bwiadczy\u0142a komisarz ds. polityki konkurencji Margrethe Vestager. \u201eW rezultacie europejscy konsumenci mogli zosta\u0107 pozbawieni sposobno\u015bci zakupu samochod\u00f3w wyposa\u017conych w najlepsze dost\u0119pne rozwi\u0105zania\u201d \u2013 zaznaczy\u0142a.", "Zastrze\u017cenia KE dotycz\u0105 przede wszystkim wdra\u017cania i stosowania przez producent\u00f3w system\u00f3w SCR redukuj\u0105cych emisj\u0119 szkodliwych tlenk\u00f3w azotu w silnikach Diesla, a tak\u017ce filtr\u00f3w cz\u0105steczkowych \u201eOtto\u201d (OPF) w samochodach na benzyn\u0119. Wed\u0142ug wst\u0119pnych ustale\u0144 KE niemieccy producenci w latach 2006-2014 koordynowali swoje dzia\u0142ania, by ogranicza\u0107 zu\u017cycie wykorzystywanego w katalizatorach SCR dodatku do paliw AdBlue, a tym samym umniejszali ich skuteczno\u015b\u0107. Ponadto w latach 2009-2014 koncerny BMW, Daimler i VW mia\u0142y uzgadnia\u0107 starania, by unikn\u0105\u0107 lub przynajmniej op\u00f3\u017ani\u0107 wdro\u017cenie filtr\u00f3w OPF w samochodach z uk\u0142adem bezpo\u015bredniego wtrysku paliwa.", "Zarzuty dotycz\u0105ce mo\u017cliwej zmowy rynkowej mi\u0119dzy niemieckimi koncernami s\u0105 efektem dochodzenia wszcz\u0119tego przez KE we wrze\u015bniu ubieg\u0142ego roku, po inspekcjach w niemieckich zak\u0142adach BMW, Daimlera, Volkswagena i Audi w pa\u017adzierniku 2017 r. W pi\u0105tek Komisja na swojej stronie powiadomi\u0142a o wystosowaniu do firm tzw. pisemnego zg\u0142oszenia zastrze\u017ce\u0144, by ustosunkowa\u0142y si\u0119 do jej ustale\u0144. Sp\u00f3\u0142kom gro\u017c\u0105 grzywny si\u0119gaj\u0105ce 10 proc. \u015bwiatowych rocznych przychod\u00f3w.", "Zdaniem Volkswagena, kt\u00f3ry zamierza dok\u0142adnie przeanalizowa\u0107 o\u015bwiadczenie KE, dokument ten przyznaje jednak \u201ew zasadzie, \u017ce wsp\u00f3\u0142praca producent\u00f3w w kwestiach technicznych jest w przemy\u015ble samochodowym na ca\u0142ym \u015bwiecie rzecz\u0105 zwyczajn\u0105\u201d.", "Natomiast Daimler mimo postawionych zarzut\u00f3w nie liczy si\u0119 z nieuchronno\u015bci\u0105 kary finansowej, gdy\u017c sp\u00f3\u0142ka \u201eod razu podj\u0119\u0142a z KE wsp\u00f3\u0142prac\u0119 w charakterze \u015bwiadka koronnego i dlatego nie spodziewa si\u0119 w tej sprawie \u017cadnych sankcji pieni\u0119\u017cnych\u201d.", "Zgodnie z unijnymi przepisami, w post\u0119powaniu kartelowym \u015bwiadkowi koronnemu przys\u0142uguje znaczne z\u0142agodzenie kary fianspowej lub nawet ca\u0142kowite uwolnienie od niej. W skrajnym przypadku kara ta ma wymiar jednej dziesi\u0105tej \u015bwiatowych rocznych obrot\u00f3w sp\u00f3\u0142ki.", "Dla BMW zarzuty KE s\u0105 ca\u0142kowicie bezpodstawne, gdy\u017c nie by\u0142o \u017cadnych tajnych porozumie\u0144 na szkod\u0119 klient\u00f3w b\u0105d\u017a dostawc\u00f3w. Unijne \u015bledztwo to \u201epr\u00f3ba zr\u00f3wnania dozwolonego uzgadniania stanowisk przemys\u0142u w sprawie regulacyjnych warunk\u00f3w ramowych z niedozwolonymi zmowami kartelowymi\u201d \u2013 g\u0142osi komunikat bawarskiego koncernu.", "Zmowa niemieckich koncern\u00f3w samochodowych niszczy zaufanie do bran\u017cy \u2013 tak w sobot\u0119 komentuje niemiecka prasa zarzuty Komisji Europejskiej dotycz\u0105ce zmowy pi\u0119ciu producent\u00f3w aut. Ogranicza\u0142a ona konkurencj\u0119 w zakresie technologii redukcji spalin.", "\u201eZarzuty KE stawiaj\u0105 niemieck\u0105 bran\u017ce motoryzacyjn\u0105 w bardzo z\u0142ym \u015bwietle\u201d \u2013 pisze monachijski dziennik \u201eSueddeutsche Zeitung. \u201eZamiast budowa\u0107 czystsze silniki menad\u017cerowie BMW, Daimlera i Volkswagena um\u00f3wili si\u0119, \u017ce zrezygnuj\u0105 z filtr\u00f3w cz\u0105steczek w motorach na benzyn\u0119 i b\u0119d\u0105 oszcz\u0119dza\u0107 na oczyszczaniu spalin w dieslach. Kombinowanie kosztem \u015brodowiska i klient\u00f3w \u2013 to bardzo powa\u017cny zarzut. Niszczy resztki zaufania, jakie ludzie jeszcze mieli po skandalu z silnikami diesla w VW w 2015 roku\u201d \u2013 ocenia gazeta.", "\u201eJe\u015bli jest tak, jak twierdzi KE, to wiele aktualnych problem\u00f3w ma sw\u00f3j pocz\u0105tek w tej zmowie\u201d \u2013 zauwa\u017ca \u201eRheinische Post\u201d z Duesseldorfu. \u201eZamiast odwa\u017cnie inwestowa\u0107 w nowe technologie, rozwija\u0107 czystsze samochody i tym samym zagwarantowa\u0107 sobie przewag\u0119 technologiczn\u0105, koncerny postanowi\u0142y wcisn\u0105\u0107 hamulec. Czas, kt\u00f3ry straci\u0142y b\u0119dzie kosztowa\u0142 je sporo pieni\u0119dzy\u201d \u2013 dodaje.", "mk/ malk/"]}
{"url": "https://www.bankier.pl/moto/smierc-szaleje-na-drogach-2856/", "title": ["\u015amier\u0107 szaleje na drogach"], "lead": ["W pierwszym kwartale zgin\u0119\u0142o o 105 os\u00f3b wi\u0119cej ni\u017c rok temu. Tak \u017ale nie by\u0142o \u2013 informuje w poniedzia\u0142ek rano \u201eDziennik Gazeta Prawna\u201d. O po\u0142ow\u0119 wzros\u0142a te\u017c liczba odebranych praw jazdy."], "text": ["W pierwszym kwartale zgin\u0119\u0142o o 105 os\u00f3b wi\u0119cej ni\u017c rok temu. Tak \u017ale nie by\u0142o \u2013 informuje w poniedzia\u0142ek rano \u201eDziennik Gazeta Prawna\u201d. O po\u0142ow\u0119 wzros\u0142a te\u017c liczba odebranych praw jazdy.", "Jak podaje dziennik, od stycznia tego roku w wyniku wypadk\u00f3w drogowych zgin\u0119\u0142y 632 osoby. To o 20 proc. wi\u0119cej w por\u00f3wnaniu z pierwszym kwarta\u0142em 2018 r.", "Wed\u0142ug podinspektora Rados\u0142awa Kobrysia z Komendy G\u0142\u00f3wnej Policji bezpo\u015bredni\u0105 przyczyn\u0105 tak tragicznych danych jest coraz wi\u0119ksza liczba kierowc\u00f3w przekraczaj\u0105cych pr\u0119dko\u015b\u0107. \u201ePr\u0119dko\u015b\u0107 zabija i to nie jest tylko wytarty slogan\u201d \u2013 podkre\u015bla policjant. \u201eDo wzrostu liczby tragicznych wypadk\u00f3w mog\u0142a si\u0119 te\u017c przyczyni\u0107 \u0142agodniejsza ni\u017c przed rokiem zima\u201d \u2013 podkre\u015bla Kobry\u015b. \u201eW czasie bez\u015bnie\u017cnej czy bezdeszczowej pogody kierowcy je\u017cd\u017c\u0105 bardziej ryzykownie\u201d \u2013 czytamy.", "W analizach wypadk\u00f3w wci\u0105\u017c wypadamy na tle ca\u0142ej Unii Europejskiej fatalnie. Wed\u0142ug og\u0142oszonego pod koniec zesz\u0142ego tygodnia przez Bruksel\u0119 raportu, w zesz\u0142ym roku ", ". Dla por\u00f3wnania, w Wielkiej Brytanii jest to 28 os\u00f3b na milion. \u201eGorzej jest tylko w czterech krajach Unii: w Chorwacji, na \u0141otwie, w Bu\u0142garii i Rumunii\u201d \u2013 czytamy w \u201eDGP\u201d."]}
{"url": "https://www.bankier.pl/moto/niemieccy-producenci-samochodow-pod-lupa-ue-szykuja-sie-grzywny-dla-vw-bmw-i-daimlera-2860/", "title": ["Niemieccy producenci samochod\u00f3w pod lup\u0105 UE. Szykuj\u0105 si\u0119 grzywny dla VW, BMW i Daimlera"], "lead": ["Niemieccy producenci samochod\u00f3w: BMW, Daimler i Volkswagen zostali oskar\u017ceni o dzia\u0142ania szkodz\u0105ce \u015brodowisku. Wed\u0142ug Komisji Europejskiej celowo ograniczali konkurencj\u0119 w opracowywaniu lepszych i bardziej ekologicznych rozwi\u0105za\u0144 w uk\u0142adach nap\u0119dowych \u2013 wynika z komunikatu KE z 5 kwietnia 2019 r."], "text": ["Niemieccy producenci samochod\u00f3w: BMW, Daimler i Volkswagen zostali oskar\u017ceni o dzia\u0142ania szkodz\u0105ce \u015brodowisku. Wed\u0142ug Komisji Europejskiej celowo ograniczali konkurencj\u0119 w opracowywaniu lepszych i bardziej ekologicznych rozwi\u0105za\u0144 w uk\u0142adach nap\u0119dowych \u2013 wynika z komunikatu KE z 5 kwietnia 2019 r.", "\u2013 Przedsi\u0119biorstwa mog\u0105 wsp\u00f3\u0142pracowa\u0107 na wiele r\u00f3\u017cnych sposobowych w poprawianiu jako\u015bci swoich produkt\u00f3w. Prawo Unii Europejskiej nie dopuszcza jednak\u017ce, \u017ceby dzia\u0142ali wsp\u00f3lnie w zupe\u0142nie przeciwnym celu \u2013 ograniczaniu konkurencji i niepoprawianiu swoich produkt\u00f3w \u2013 podsumowa\u0142a list skierowany do trzech koncern\u00f3w motoryzacyjnych Margrethe Vestager, komisarz UE.", "Komisja Europejska wskaza\u0142a nawet, co do jakich technologii zachodzi podejrzenie o celowe spowalnianie ich rozwoju, kt\u00f3re narazi\u0142oby producent\u00f3w na wy\u017csze koszty produkcji (cho\u0107 zyska\u0142oby na tym powietrze). Chodzi o systemy redukuj\u0105ce emisj\u0119 tlenk\u00f3w azotu w uk\u0142adach wydechowych samochod\u00f3w z silnikami diesela oraz filtry cz\u0105stek sta\u0142ych, kt\u00f3rych wdro\u017cenie mia\u0142o by\u0107 celowo op\u00f3\u017aniane przez producent\u00f3w.", "Instytucja zarzuca producentom uniemo\u017cliwianie nabycia konsumentom lepszych technologicznie i ekologicznie samochod\u00f3w, cho\u0107 konkretne rozwi\u0105zania by\u0142y opracowane i mo\u017cna by\u0142o zaimplementowa\u0107 je do produkowanych aut. Je\u015bli post\u0119powanie zako\u0144czy si\u0119 na\u0142o\u017ceniem grzywien, to te b\u0119d\u0105 liczone w milionach.", "Wygl\u0105da na to, \u017ce Unia Europejska wzi\u0119\u0142a sobie mocniej do serca interesy konsument\u00f3w i \u015brodowiska. Musia\u0142o min\u0105\u0107 kilka lat od skandalu dieselgate. Na pocz\u0105tku miesi\u0105ca Europarlament\u00a0", ". Zaznaczono, \u017ce w przeciwie\u0144stwie do mieszka\u0144c\u00f3w i klient\u00f3w Stan\u00f3w Zjednoczonych, europejscy kierowcy wci\u0105\u017c nie doczekali si\u0119 odpowiedniego programu rekompensat.", "Eurodeputowani oczekuj\u0105, \u017ce w napraw\u0119 sytuacji zaanga\u017cuj\u0105 si\u0119 zar\u00f3wno kraje cz\u0142onkowskie, jak i sami producenci samochod\u00f3w. Wskazano tu niechlubne przyk\u0142ady Niemiec, W\u0142och, Luksemburgu i Wielkiej Brytanii, gdzie ca\u0142e post\u0119powanie wci\u0105\u017c tkwi na etapie domagania si\u0119 szczeg\u00f3\u0142owych informacji o procederze grupy Volkswagen."]}
{"url": "https://www.bankier.pl/moto/klopoty-z-gps-em-winna-aktualizacja-2869/", "title": ["K\u0142opoty z GPS-em? Winna aktualizacja"], "lead": ["Raz na 19 lat u\u017cytkownicy urz\u0105dze\u0144 z odbiornikami GPS z niecierpliwo\u015bci\u0105 oczekuj\u0105 6 kwietnia. To w\u0142a\u015bnie w\u00f3wczas dochodzi do wyzerowania licznika tygodni \u2013 z 1023. ponownie poka\u017ce 0. Cz\u0119\u015b\u0107 urz\u0105dze\u0144, szczeg\u00f3lnie tych wyprodukowanych przed 2010 rokiem, mo\u017ce \u201eoszale\u0107\u201d."], "text": ["Jak podaje Ministerstwo Cyfryzacji, problemy mog\u0105 dotkn\u0105\u0107 wszystkie urz\u0105dzenia z odbiornikami GPS, a wi\u0119c nie tylko nawigacje samochodowe, lecz tak\u017ce smartfony, sprz\u0119t geodezyjny, sterowniki telemetryczne czy lokalizatory. Mog\u0105 one wprowadza\u0107 w b\u0142\u0105d pod k\u0105tem pozycjonowania i okre\u015blania czasu. Dotycz\u0105 nie tylko dnia 6 kwietnia, ale mog\u0105 wyst\u0105pi\u0107 i p\u00f3\u017aniej.", "\u201eGPS Week Number Rollover\u201d, bo tak oficjalnie nazwano dzie\u0144 wyzerowania licznika, nie dotyczy urz\u0105dze\u0144, kt\u00f3re zosta\u0142y zagwarantowane specyfikacj\u0105 ICD-200.\u00a0", "Producenci urz\u0105dze\u0144 zaznaczaj\u0105, \u017ce warto dokonywa\u0107 niezb\u0119dnych aktualizacji oprogramowania urz\u0105dzenia i oprogramowania aplikacyjnego, by cho\u0107 cz\u0119\u015bciowo unikn\u0105\u0107 konsekwencji \u201ewyzerowania\u201d.", "aw"]}
{"url": "https://www.bankier.pl/moto/az-85-samochodow-sprowadzanych-do-polski-moze-miec-cofniety-licznik-2770/", "title": ["A\u017c 85% samochod\u00f3w sprowadzanych do Polski mo\u017ce mie\u0107 cofni\u0119ty licznik"], "lead": ["\u015aredni przebieg samochod\u00f3w zarejestrowanych w Polsce wynosi prawie 190 tys. km. Faktyczny przebieg aut mo\u017ce by\u0107 jednak inny. Z danych Zwi\u0105zku Dealer\u00f3w Samochod\u00f3w wynika bowiem, \u017ce a\u017c 65-85% pojazd\u00f3w sprowadzanych do Polskie z zagranicy mo\u017ce mie\u0107 \u201eprzekr\u0119cony licznik\u201d."], "text": ["Rankomat", "Rankomat"]}
{"url": "https://www.bankier.pl/moto/ford-wycofuje-sie-z-rosji-2777/", "title": ["Ford wycofuje si\u0119 z Rosji"], "lead": ["Ford poinformowa\u0142 w \u015brod\u0119, \u017ce zamyka trzy fabryki w Rosji, wycofuj\u0105c si\u0119 z produkcji samochod\u00f3w osobowych w tym kraju. Associated Press podkre\u015bla, \u017ce b\u0119dzie si\u0119 to wi\u0105za\u0142o z likwidacj\u0105 znacznej liczby miejsc pracy."], "text": ["Ford poinformowa\u0142 w \u015brod\u0119, \u017ce zamyka trzy fabryki w Rosji, wycofuj\u0105c si\u0119 z produkcji samochod\u00f3w osobowych w tym kraju. Associated Press podkre\u015bla, \u017ce b\u0119dzie si\u0119 to wi\u0105za\u0142o z likwidacj\u0105 znacznej liczby miejsc pracy.", "Produkcja w Rosji ma zosta\u0107 wstrzymana z ko\u0144cem czerwca. Zamkni\u0119te zostan\u0105 montownie w Petersburgu i w Nabierie\u017cnych Cze\u0142nach (Tatarstan) oraz fabryka silnik\u00f3w w mie\u015bcie Je\u0142abuga (Tatarstan).", "Joint venture Ford Sollers zatrudnia \u0142\u0105cznie w Rosji 3,7 tys. os\u00f3b. W zwi\u0105zku z zako\u0144czeniem produkcji w tym kraju konieczne b\u0119d\u0105 \u201eznacz\u0105ce zwolnienia\u201d. Na razie Ford nie poda\u0142 jednak, ile konkretnie os\u00f3b straci prac\u0119. AP odnotowuje, \u017ce Ford Sollers kilkakrotnie wstrzymywa\u0142 b\u0105d\u017a ogranicza\u0142 produkcj\u0119 w zak\u0142adach w Petersburgu z powodu s\u0142abego popytu.", "Decyzj\u0119 o zaprzestaniu produkcji w Rosji Ford t\u0142umaczy powolnym wzrostem na tamtejszym rynku samochodowym po spowolnieniu notowanym w poprzednich latach, a tak\u017ce wzrostem popularno\u015bci ta\u0144szych samochod\u00f3w.", "W tej sytuacji Ford zamierza skoncentrowa\u0107 si\u0119 wy\u0142\u0105cznie na produkowaniu w Rosji samochod\u00f3w dostawczych Transit w ramach joint venture Ford Sollers. Poinformowano, \u017ce rosyjski Sollers obejmie 51 proc. udzia\u0142\u00f3w w tym joint venture; dotychczas ka\u017cdy z udzia\u0142owc\u00f3w mia\u0142 50 proc. (PAP)", "az/ kar/"]}
{"url": "https://www.bankier.pl/moto/volkswagen-poznan-z-rekordem-liczby-wyprodukowanych-samochodow-2786/", "title": ["Volkswagen Pozna\u0144 z rekordem liczby wyprodukowanych samochod\u00f3w"], "lead": ["Sp\u00f3\u0142ka Volkswagen Pozna\u0144 (VWP) poinformowa\u0142a, \u017ce w minionym roku z jej fabryk wyjecha\u0142a rekordowa liczba blisko 267 tys. pojazd\u00f3w. VWP podkre\u015bli\u0142, \u017ce dzi\u0119ki temu wynikowi sta\u0142 si\u0119 liderem w\u015br\u00f3d producent\u00f3w samochod\u00f3w w Polsce."], "text": ["Sp\u00f3\u0142ka Volkswagen Pozna\u0144 (VWP) poinformowa\u0142a, \u017ce w minionym roku z jej fabryk wyjecha\u0142a rekordowa liczba blisko 267 tys. pojazd\u00f3w. VWP podkre\u015bli\u0142, \u017ce dzi\u0119ki temu wynikowi sta\u0142 si\u0119 liderem w\u015br\u00f3d producent\u00f3w samochod\u00f3w w Polsce.", "Ta\u015bmy produkcyjne zak\u0142adu w Poznaniu opu\u015bci\u0142o w minionym roku 161 035 szt. modeli VW Caddy i 29 880 modeli VW Transporter T6. We Wrze\u015bni natomiast wyprodukowano 66 889 szt. samochod\u00f3w VW Crafter oraz 9 015 szt. modeli MAN TGE. W por\u00f3wnaniu z 2017 rokiem produkcja samochod\u00f3w w VWP wzros\u0142a o 12 proc.", "VWP podkre\u015bli\u0142, \u017ce po 25 latach obecno\u015bci w Polsce sp\u00f3\u0142ka po raz pierwszy w historii zosta\u0142a liderem na krajowym rynku producent\u00f3w samochod\u00f3w.", "\u201eTak dobry wynik \u2013 1170 samochod\u00f3w dziennie \u2013 to rezultat wielomilionowych inwestycji m.in w uruchomienie produkcji modelu VW Crafter oraz zaanga\u017cowania i determinacji naszych wszystkich pracownik\u00f3w. Do osi\u0105gni\u0119cia tego wyniku przyczyni\u0142y si\u0119 tak\u017ce dokonania dzia\u0142u zabud\u00f3w specjalnych\u201d powiedzia\u0142 prezes VWP Jens Ocksen.", "Produkcja zabud\u00f3w specjalnych, kt\u00f3ra przekroczy\u0142a w ub. roku 75 tys. sztuk, wzros\u0142a o 25 proc. Jak poda\u0142a sp\u00f3\u0142ka, wyzwaniem na ten rok jest uruchomienie seryjnej produkcji turystycznej zabudowy modelu VW Grand California, kt\u00f3rej roczny wolumen produkcyjny planowany jest na 3,5 tys. samochod\u00f3w.", "Z kolei Odlewnia Volkswagen Pozna\u0144 zamkn\u0119\u0142a rok 2018 wynikiem 4 mln 424 tys. wyprodukowanych komponent\u00f3w \u2013 g\u0142owic cylindrowych oraz obud\u00f3w przek\u0142adni kierowniczych. Sp\u00f3\u0142ka poinformowa\u0142a, \u017ce jesieni\u0105 tego roku odlewnia rozpocznie seryjn\u0105 produkcj\u0119 obudowy przek\u0142adni dla modu\u0142owej platformy MEB samochod\u00f3w z nap\u0119dem elektrycznym. To pierwszy komponent z portfolio pozna\u0144skiej odlewni z przeznaczeniem do zabudowy w elektrycznym modelu VW ID.", "W maju tego roku zako\u0144czy si\u0119 budowa zaplecza logistycznego w pozna\u0144skim zak\u0142adzie w Antoninku. R\u00f3wnocze\u015bnie z jego budow\u0105 trwa te\u017c rozbudowa hali spawalni. Wyposa\u017cenie nowej spawalni w najnowocze\u015bniejsze roboty i urz\u0105dzenia ma zwi\u0119kszy\u0107 poziom automatyzacji tego obszaru produkcji z 40 proc. do ponad 75 proc.", "Volkswagen Pozna\u0144 to najwi\u0119kszy pracodawca w wojew\u00f3dztwie wielkopolskim daj\u0105cy zatrudnienie ponad 11 tys. os\u00f3b. Od pocz\u0105tku swojej dzia\u0142alno\u015bci Volkswagen Pozna\u0144 zainwestowa\u0142 w swoje zak\u0142ady ponad 10 mld z\u0142. W Poznaniu mie\u015bci si\u0119 odlewnia oraz zak\u0142ad produkuj\u0105cy modele VW Caddy i VW Transporter. W Swarz\u0119dzu zlokalizowane jest zaplecze produkcyjne, park dostawc\u00f3w oraz zak\u0142ad zabud\u00f3w specjalnych. We Wrze\u015bni produkowany jest model VW Crafter oraz MAN TGE, a tak\u017ce zabudowy specjalne bazuj\u0105ce na modelach Crafter i MAN. (PAP)", "autor: Rafa\u0142 Pogrzebny", "rpo/ mok/"]}
{"url": "https://www.bankier.pl/moto/europa-pogoni-volkswagena-w-sprzataniu-po-dieselgate-2791/", "title": ["Europa pogoni Volkswagena w sprz\u0105taniu po dieselgate"], "lead": ["Europarlament chce zrobi\u0107 porz\u0105dek z samochodami, kt\u00f3re trafi\u0142y na rynek europejski pomimo skandalu zwi\u0105zanego z dieselgate. Wed\u0142ug pos\u0142\u00f3w stanowi\u0105 one znacz\u0105cy problem, kt\u00f3ry utrudni ", "osi\u0105gni\u0119cie celu obni\u017cenia emisji spalin", "."], "text": ["Europarlament chce zrobi\u0107 porz\u0105dek z samochodami, kt\u00f3re trafi\u0142y na rynek europejski pomimo skandalu zwi\u0105zanego z dieselgate. Wed\u0142ug pos\u0142\u00f3w stanowi\u0105 one znacz\u0105cy problem, kt\u00f3ry utrudni ", ".", "W oficjalnym komunikacie po posiedzeniu Parlamentu Europejskiego z dnia 28 marca 2019 r. czytamy, \u017ce pomimo stara\u0144 i zaostrzania norm emisji spalin, po europejskich drogach wci\u0105\u017c je\u017adzi wiele samochod\u00f3w emituj\u0105cych ponadnormatywne dawki dwutlenku azotu. Eurodeputowani oczekuj\u0105, \u017ce w napraw\u0119 sytuacji zaanga\u017cuj\u0105 si\u0119 zar\u00f3wno kraje cz\u0142onkowskie, jak i sami producenci samochod\u00f3w.", "G\u0142\u00f3wnym problemem s\u0105 samochody, kt\u00f3re zosta\u0142y sprzedane jeszcze przed ", " i do dzi\u015b naruszaj\u0105 przepisy. Jak przypominaj\u0105 pos\u0142owie, w Stanach Zjednoczonych Volkswagen przeprowadzi\u0142 szeroko zakrojon\u0105 kampani\u0119 naprawcz\u0105 i wyp\u0142aci\u0142 klientom od 5000 do 10\u00a0000 dolar\u00f3w ameryka\u0144skich rekompensaty.", "Skrytykowano przy tym kraje europejskie i sam\u0105 Komisj\u0119 Europejsk\u0105 za niedostateczne zabezpieczenie nie tylko interes\u00f3w klient\u00f3w (kt\u00f3rzy wci\u0105\u017c czekaj\u0105 na odpowiednie odszkodowania), ale i opiesza\u0142o\u015b\u0107 w domaganiu si\u0119 od producent\u00f3w samochod\u00f3w stosownych dzia\u0142a\u0144. Wskazano tu niechlubne przyk\u0142ady Niemiec, W\u0142och, Luksemburgu i Wielkiej Brytanii, gdzie ca\u0142e post\u0119powanie wci\u0105\u017c tkwi na etapie domagania si\u0119 szczeg\u00f3\u0142owych informacji o procederze grupy Volkswagen.", "Za rezolucj\u0105 dotycz\u0105c\u0105 przeprowadzenia kampanii naprawczej lub wycofania z ruchu samochod\u00f3w z silnikami diesela b\u0119d\u0105cych przedmiotem afery spalinowej podpisa\u0142o si\u0119 301 pos\u0142\u00f3w, przeciwko by\u0142o 181 g\u0142os\u00f3w \u2013 to statystyki przy 42 nieobecnych os\u00f3b uprawnionych do g\u0142osowania."]}
{"url": "https://www.bankier.pl/moto/norwegowie-juz-czesciej-rejestruja-elektryki-niz-samochody-z-silnikami-spalinowymi-2795/", "title": ["Norwegowie ju\u017c cz\u0119\u015bciej rejestruj\u0105 elektryki ni\u017c samochody z silnikami spalinowymi"], "lead": ["Norwegia bije kolejne rekordy w kategorii \u201eelektromobilno\u015b\u0107\u201d. Prawie dwa na ka\u017cde trzy zarejestrowane samochody w marcu 2019 roku by\u0142y wyposa\u017cone w nap\u0119d elektryczny \u2013 wynika z wiadomo\u015bci Norweskiej Federacji Drogowej, podanej przez agencj\u0119 Reutera."], "text": ["Norwegia bije kolejne rekordy w kategorii \u201eelektromobilno\u015b\u0107\u201d. Prawie dwa na ka\u017cde trzy zarejestrowane samochody w marcu 2019 roku by\u0142y wyposa\u017cone w nap\u0119d elektryczny \u2013 wynika z wiadomo\u015bci Norweskiej Federacji Drogowej, podanej przez agencj\u0119 Reutera.", "Norwegia zosta\u0142a pierwszym krajem, w kt\u00f3rym rejestracje samochod\u00f3w zosta\u0142y zdominowane przez elektryki. Wzrost udzia\u0142u tej kategorii pojazd\u00f3w w rejestracji samochod\u00f3w osobowych og\u00f3\u0142em by\u0142 szybki dzi\u0119ki licznym zwolnieniom z podatk\u00f3w i op\u0142at. W 2017 roku co pi\u0105ty rejestrowany samoch\u00f3d by\u0142 elektrykiem (20,8 proc. sprzeda\u017cy), w ubieg\u0142ym roku ju\u017c blisko co trzeci (31,2 proc.), a w marcu 2019 roku odnotowano przekroczenie znacz\u0105cej granicy \u2013 cz\u0119\u015bciej ni\u017c co drugi rejestrowany samoch\u00f3d by\u0142 wyposa\u017cony w nap\u0119d elektryczny.", "Statystyki sprzeda\u017cy najkorzystniej wp\u0142ywaj\u0105 na plany Tesli i Nissana, kt\u00f3rzy s\u0105 producentami najpopularniejszych samochod\u00f3w elektrycznych. Tesla jako jeden z pierwszych elektryk\u00f3w dost\u0119pnych w Europie, kt\u00f3ry zapewnia\u0142 przyzwoity zasi\u0119g i osi\u0105gi, sprzedaje si\u0119 wci\u0105\u017c dobrze, a Nissan podbi\u0142 rynek ta\u0144szym, ale r\u00f3wnie wydajnym leafem.", "Gwa\u0142towny wzrost wynika\u0142 jednak g\u0142\u00f3wnie z dostaw ta\u0144szych wersji modelu 3 produkcji Tesli. Lepszy wynik zosta\u0142 wypracowany tak\u017ce przez rozpocz\u0119cie dostaw sportowego e-trona od Audi.", "Dane o sprzeda\u017cy z marca 2019 roku plasuj\u0105 Norwegi\u0119 na pozycji lidera pod wzgl\u0119dem sprzeda\u017cy samochod\u00f3w elektrycznych na osob\u0119. Norweskie Stowarzyszenie Samochod\u00f3w Elektrycznych szacuje, \u017ce dobre wyniki utrzymaj\u0105 si\u0119 przez ca\u0142y rok i \u015brednia dla 2019 roku wyniesie 50 proc., je\u015bli chodzi o udzia\u0142 elektryk\u00f3w w sprzeda\u017cy samochod\u00f3w osobowych og\u00f3\u0142em."]}
{"url": "https://www.bankier.pl/moto/fiat-i-peugeot-szykuja-sie-do-wspolpracy-chca-razem-inwestowac-w-samochody-elektryczne-2797/", "title": ["Fiat i Peugeot szykuj\u0105 si\u0119 do wsp\u00f3\u0142pracy. Chc\u0105 razem inwestowa\u0107 w samochody elektryczne"], "lead": ["Wsp\u00f3\u0142praca koncern\u00f3w motoryzacyjnych Fiat Chrysler Automobiles i francuskiego PSA mo\u017ce w ko\u0144cu doj\u015b\u0107 do skutku. Francuzom nie uda\u0142o si\u0119 kupi\u0107 Fiata, ale obie sp\u00f3\u0142ki my\u015bl\u0105 o wsp\u00f3lnej inwestycji w samochody elektryczne na terenie Europy ", "\u2013 donosi Bloomberg", "."], "text": ["Wsp\u00f3\u0142praca koncern\u00f3w motoryzacyjnych Fiat Chrysler Automobiles i francuskiego PSA mo\u017ce w ko\u0144cu doj\u015b\u0107 do skutku. Francuzom nie uda\u0142o si\u0119 kupi\u0107 Fiata, ale obie sp\u00f3\u0142ki my\u015bl\u0105 o wsp\u00f3lnej inwestycji w samochody elektryczne na terenie Europy ", ".", "Wed\u0142ug naj\u015bwie\u017cszych informacji, FCA i PSA chc\u0105 wsp\u00f3lnie opracowa\u0107 platform\u0119 do produkcji samochod\u00f3w elektrycznych.\u00a0 Wed\u0142ug anonimowych \u017ar\u00f3de\u0142 Bloomberga, oba koncerny s\u0105 ju\u017c po rozmowach wst\u0119pnych dotycz\u0105cych nowego przedsi\u0119wzi\u0119cia.", "Wsp\u00f3lna konstrukcja pozwoli\u0142aby znacznie zredukowa\u0107 koszty rozwoju portfolio o samochody elektryczne. Wed\u0142ug profesora mediola\u0144skiego Uniwersytetu Bocconi, Carlo Alberto Carnevale Maffe, to naturalna kolej rzeczy. \u2013 \u017baden z producent\u00f3w samochod\u00f3w nie jest w stanie ud\u017awign\u0105\u0107 koszt\u00f3w inwestycji w platformy do produkcji nowoczesnych samochod\u00f3w z nap\u0119dami elektrycznymi i wyposa\u017conymi w funkcje inteligentne (jak np. autonomia) \u2013 t\u0142umaczy. Konieczno\u015b\u0107 wsp\u00f3\u0142pracy w tym zakresie w celu ograniczenia emisji spalin niejednokrotnie by\u0142a podnoszona przez niedawno zmar\u0142ego szefa FCA Sergio Marchionne.", "Przypomnijmy, \u017ce na pocz\u0105tku marca pojawi\u0142y si\u0119 ju\u017c doniesienia, \u017ce PSA jest zainteresowane dalsz\u0105 rozbudow\u0105 firmy po zakupie i doprowadzeniu do rentowno\u015bci marki Opel. Na celowniku mia\u0142oby pojawi\u0107 si\u0119 FCA, jednak jeden z wi\u0119kszych udzia\u0142owc\u00f3w \u2013 rodzina Agnelli postawi\u0142a spraw\u0119 jasno \u2013 fuzji ani przej\u0119cia nie b\u0119dzie. Informacje o odmowie zosta\u0142y podane przed weekendem przez \u201e", "\u201d.", "\u00a0"]}
{"url": "https://www.bankier.pl/moto/warszawiacy-wynajma-auta-elektryczne-u-sprzedawcy-pradu-2801/", "title": ["Warszawiacy wynajm\u0105 auta elektryczne u sprzedawcy pr\u0105du"], "lead": [], "text": ["W ramach us\u0142ugi Innogy GO! dost\u0119pnych na ulicach stolicy b\u0119dzie a\u017c 500 BMW i3 na pr\u0105d. Warte blisko 200 tys. z\u0142 auta wynajmiemy od 1,19 z\u0142 za minut\u0119. Portal WysokieNapiecie.pl policzy\u0142 jak Innogy wypada na tle konkurencyjnych rozwi\u0105za\u0144.", "Innogy poinformowa\u0142o, \u017ce wypo\u017cyczanie aut b\u0119dzie mo\u017cliwe od 3 kwietnia. Ca\u0142o\u015b\u0107 b\u0119dzie si\u0119 odbywa\u0107 za pomoc\u0105 aplikacji, w kt\u00f3rej u\u017cytkownicy b\u0119d\u0105 mogli si\u0119 zarejestrowa\u0107 i poda\u0107 dane karty p\u0142atniczej, z kt\u00f3rej system sam pobierze op\u0142at\u0119 za wynajem.", "Innogy GO! b\u0119dzie drugim najwi\u0119kszym, po systemie Panek Carsharing, systemem wynajmu aut na minuty w stolicy. \u2013 W Warszawie i Polsce nie mamy si\u0119 z kim \u015bciga\u0107 pod wzgl\u0119dem wielko\u015bci floty aut elektrycznych. Poza tym jest to jeden z najwi\u0119kszych carsharing\u00f3w elektrycznych w Europie. Tylko Stuttgart i Madryt maj\u0105 wi\u0119cej aut elektrycznych \u2013 wylicza\u0142 podczas wtorkowej inauguracji projektu Janusz Moroz, wiceprezes Innogy ds. handlowych.", "\u2013 Elektromobilno\u015b\u0107 to jedna z ga\u0142\u0119zi naszego biznesu. Do tej pory zainstalowali\u015bmy 13,5 tys. prywatnych punkt\u00f3w \u0142adowania i ponad 7 tys. publicznych \u0142adowarek. Ka\u017cdego miesi\u0105ca odbywa si\u0119 w nich 90 tys. sesji \u0142adowania. Elektryczny carsharing to kolejny krok, kt\u00f3ry wpisuje si\u0119\u00a0\u00a0w nasz\u0105 strategi\u0119, wychodz\u0105c\u0105 naprzeciw zmianom na rynku energetycznym \u2013 dekarbonizacji, decentralizacji, digitalizacji i demokratyzacji \u2013 doda\u0142 podczas inauguracji projektu Filip Thon, prezes Innogy Polska.", "Przy okazji carsharingu firma rozwin\u0119\u0142a te\u017c sie\u0107 \u0142adowania w Warszawie. \u2013 W tej chwili mamy 30 ekskluzywnych punkt\u00f3w \u0142adownia, przeznaczonych tylko dla naszego projektu. Poza tym mamy 40 punkt\u00f3w \u0142adowania publicznych, a chcemy ich mie\u0107 \u0142\u0105cznie 500, zgromadzonych w 250 stacjach \u0142adowania [po dwa punkty na stacje \u2013 red.] \u2013 wyja\u015bni\u0142 Janusz Moroz..", "Niew\u0105tpliw\u0105 zalet\u0105 nowego carsharingu b\u0119dzie mo\u017cliwo\u015b\u0107 poruszania si\u0119 po buspasach. Taki przywilej, obowi\u0105zuj\u0105cy do 2025 roku, da\u0142a kierowcom \u201eelektryk\u00f3w\u201d ustawa o elektromobilno\u015bci. BMW i3 od Innogy mog\u0105 wi\u0119c cz\u0119\u015bciej od konkurencji kursowa\u0107 w godzinach szczytu, a w niekt\u00f3rych przypadkach b\u0119d\u0105 zapewne zast\u0119powa\u0107 tak\u017ce i prywatne auta.", "Chocia\u017c warszawski ratusz by\u0142 przeciwko przyznaniu takiego przywileju w trakcie prac nad ustaw\u0105 o elektromobilno\u015bci, to na razie nie ma zamiaru go ogranicza\u0107 do samochod\u00f3w elektrycznych przewo\u017c\u0105cych okre\u015blon\u0105 minimaln\u0105 liczb\u0119 os\u00f3b \u2013 np. dwie, trzy czy \u2013 jak planuje to zrobi\u0107 Krak\u00f3w \u2013 dziewi\u0119\u0107 os\u00f3b. \u2013 Samochod\u00f3w elektrycznych jest w tej chwili bardzo ma\u0142o i problem zwi\u0105zany z \u201eutrudnianiem\u201d przez nie funkcjonowania transportu autobusowego na buspasach obecnie nie wyst\u0119puje \u2013 t\u0142umaczy portalowi WysokieNapiecie.pl Konrad Klimczak z Wydzia\u0142u Prasowego UM Warszawy. Rzeczywi\u015bcie 500 elektrycznych aut od Innogy b\u0119dzie krop\u0105 w morzu 12 tys. zarejestrowanych w mie\u015bcie taks\u00f3wek, kt\u00f3re od lat korzystaj\u0105 z buspas\u00f3w, tak\u017ce gdy nie przewo\u017c\u0105 \u017cadnego pasa\u017cera.", "Ile dok\u0142adnie b\u0119dzie kosztowa\u0107 wynajem w zale\u017cno\u015bci od modelu i jak Innogy GO! wypada na tle konkurencji?\u00a0", "Bart\u0142omiej Derski, WysokieNapiecie.pl"]}
{"url": "https://www.bankier.pl/moto/fca-tnie-zatrudnienie-na-bruk-1500-osob-2806/", "title": ["FCA tnie zatrudnienie. Na bruk 1500 os\u00f3b"], "lead": ["1500 os\u00f3b zostanie zwolnionych przez zamkni\u0119cie trzeciej zmiany w zak\u0142adzie monta\u017cowym w Kanadzie. Fiat Chrysler Automobile do\u0142\u0105czy do grona innych producent\u00f3w m.in. Volkswagena, Forda czy Tesli, kt\u00f3rzy zapowiedzieli masowe zwolnienia w ostatnim czasie."], "text": ["1500 os\u00f3b zostanie zwolnionych przez zamkni\u0119cie trzeciej zmiany w zak\u0142adzie monta\u017cowym w Kanadzie. Fiat Chrysler Automobile do\u0142\u0105czy do grona innych producent\u00f3w m.in. Volkswagena, Forda czy Tesli, kt\u00f3rzy zapowiedzieli masowe zwolnienia w ostatnim czasie.", "Tylko do 30 wrze\u015bnia 2019 roku FCA zwolni 1500 pracownik\u00f3w Windsor Assembly Plant w Kanadzie. Przyczyn\u0105 restrukturyzacji zatrudnienia jest s\u0142aba sprzeda\u017c Chryslera Pacifica. Pierwszy raz od 1993 roku zak\u0142ad w Kanadzie b\u0119dzie dzia\u0142a\u0142 tylko w systemie dwuzmianowym \u2013 ", ".", "Global Auto Inc podsumowa\u0142, \u017cew ciagu pierwszych trzech miesi\u0119cy 2019 roku zwolniono 37 tys. os\u00f3b w bran\u017cy motoryzacyjnej.", "Zwolnienia w bran\u017cy motoryzacyjnej", "\u0179r\u00f3d\u0142o:\u00a0auto.economictimes.indiatimes.com", ".\u00a0\u2013 Volkswagen przyspieszy tempo transformacji \u2026 podejmuj\u0105c wa\u017cne kroki w tym roku, aby wzmocni\u0107 konkurencyjno\u015b\u0107 \u2013 powiedzia\u0142 w o\u015bwiadczeniu rzecznik VW. Jak podaje niemiecki The Local szacuje si\u0119, \u017ce automatyzacja poch\u0142onie od 5 do 7 tysi\u0119cy miejsc pracy do 2023 roku, a kolejnych 11 tys. pracownik\u00f3w przejdzie w nadchodz\u0105cych latach na emerytur\u0119 \u2013 pisali\u015bmy na \u0142amach Bankier.pl."]}
{"url": "https://www.bankier.pl/moto/w-rosji-otwarto-pierwsza-fabryke-spolki-mercedes-benz-2811/", "title": ["W Rosji otwarto pierwsz\u0105 fabryk\u0119 sp\u00f3\u0142ki Mercedes-Benz"], "lead": ["W obecno\u015bci rosyjskiego prezydenta W\u0142adimira Putina i niemieckiego ministra gospodarki Petera Altmaiera otwarto w \u015brod\u0119 pod Moskw\u0105 pierwszy w Rosji zak\u0142ad produkcyjny sp\u00f3\u0142ki Mercedes-Benz. Jego docelowa wydajno\u015b\u0107 to 25 tys. samochod\u00f3w osobowych rocznie."], "text": ["W obecno\u015bci rosyjskiego prezydenta W\u0142adimira Putina i niemieckiego ministra gospodarki Petera Altmaiera otwarto w \u015brod\u0119 pod Moskw\u0105 pierwszy w Rosji zak\u0142ad produkcyjny sp\u00f3\u0142ki Mercedes-Benz. Jego docelowa wydajno\u015b\u0107 to 25 tys. samochod\u00f3w osobowych rocznie.", "Zbudowany kosztem ponad 250 mln euro i zajmuj\u0105cy powierzchni\u0119 85 hektar\u00f3w zak\u0142ad o nazwie Moscovia mie\u015bci si\u0119 w parku przemys\u0142owym Jesipowo oko\u0142o 40 kilometr\u00f3w na p\u00f3\u0142nocny zach\u00f3d od centrum stolicy Rosji. Prowadzi\u0107 go b\u0119dzie nowo utworzona sp\u00f3\u0142ka produkcyjna Mercedes-Benz Manufacturing RUS (MBMR).", "\u201eZak\u0142ad Mercedes-Benz Moscovia to kolejny element sk\u0142adowy naszej strategii, by produkowa\u0107 tam, gdzie znajduj\u0105 si\u0119 nasi klienci. Skorzystaj\u0105 na tym obaj partnerzy: Rosja i Mercedes-Benz\u201d \u2013 powiedzia\u0142 na uroczysto\u015bci otwarcia prezes koncernu Daimler i szef Mercedes-Benz Cars Dieter Zetsche.", "Moscovia to jedna z ponad 30 plac\u00f3wek produkcyjnych Mercedes-Benz na ca\u0142ym \u015bwiecie. Po pe\u0142nym uruchomieniu ma zatrudnia\u0107 ponad tysi\u0105c os\u00f3b, z kt\u00f3rych oko\u0142o po\u0142owa ju\u017c pracuje. Na razie wytwarza si\u0119 tam samochody klasy E, dojd\u0105 do nich p\u00f3\u017aniej r\u00f3wnie\u017c pojazdy SUV.", "Zlecana dotychczas w Rosji produkcja Daimlera obejmowa\u0142a tylko ci\u0119\u017car\u00f3wki i wozy dostawcze, natomiast samochody osobowe importowano. Jak podkre\u015bla koncern, wyposa\u017cenie zak\u0142adu Moscovia prezentuje najwy\u017cszy poziom nowoczesno\u015bci oraz innowacyjno\u015bci, wykorzystuj\u0105c technologie 4.0.", "W ubieg\u0142ym roku sprzedano w Rosji 37 788 nowych samochod\u00f3w osobowych Mercedes czyli o 3 proc. wi\u0119cej ni\u017c w roku 2017. Trend wzrostowy ma si\u0119 utrzyma\u0107 tak\u017ce w roku bie\u017c\u0105cym. Nie jest to jednak ca\u0142kiem pewne, bior\u0105c pod uwag\u0119 podniesienie w Rosji z dniem 1 stycznia stawki podatku VAT z 18 do 20 proc. i raczej skromn\u0105 si\u0142\u0119 nabywcz\u0105 rosyjskich konsument\u00f3w. (PAP)", "dmi/ mc/"]}
{"url": "https://www.bankier.pl/moto/byly-prezes-nissana-ponownie-aresztowany-2815/", "title": ["By\u0142y prezes Nissana ponownie aresztowany"], "lead": ["By\u0142y prezes Nissana Carlos Ghosn zosta\u0142 ponownie aresztowany w zwi\u0105zku z nowymi podejrzeniami nadu\u017cy\u0107 finansowych \u2013 poinformowa\u0142y w czwartek rano czasu lokalnego japo\u0144skie media."], "text": ["By\u0142y prezes Nissana Carlos Ghosn zosta\u0142 ponownie aresztowany w zwi\u0105zku z nowymi podejrzeniami nadu\u017cy\u0107 finansowych \u2013 poinformowa\u0142y w czwartek rano czasu lokalnego japo\u0144skie media.", "Urz\u0119dnicy prokuratury zatrzymali Ghosna w jego domu w Tokio.", "\u201eTo oburzaj\u0105ce i arbitralne aresztowanie\u201d \u2013 napisa\u0142 Carlos Ghosn w o\u015bwiadczeniu przekazanym agencji AFP. Podkre\u015bli\u0142, \u017ce jest niewinny i odrzuci\u0142 wszystkie \u201enieuzasadnione oskar\u017cenia\u201d wobec niego.", "Prawnik by\u0142ego prezesa Nissana, Junichiro Hironaka, oceni\u0142 kolejne aresztowanie jego klienta jako \u201eskrajnie niew\u0142a\u015bciwe\u201d i \u201eca\u0142kowicie niezrozumia\u0142e\u201d.", "Niespe\u0142na miesi\u0105c temu, po wp\u0142aceniu kaucji w wysoko\u015bci 1 mld jen\u00f3w, czyli blisko 9 mln dolar\u00f3w, Carlos Ghosn opu\u015bci\u0142 areszt w Tokio, do kt\u00f3rego trafi\u0142 w listopadzie ubieg\u0142ego roku w zwi\u0105zku z podejrzeniami o nadu\u017cycia finansowe.", "65-letni Ghosn, kt\u00f3ry zapowiedzia\u0142 w \u015brod\u0119, dzie\u0144 przed ponownym aresztowaniem, \u017ce 11 kwietnia spotka si\u0119 z dziennikarzami. \u201ePrzygotowuj\u0119 si\u0119 by powiedzie\u0107 prawd\u0119 o tym wszystkim, co si\u0119 sta\u0142o\u201d \u2013 napisa\u0142 na Twitterze.", "Carlos Ghosn, tw\u00f3rca sojuszu Renault-Nissan-Mitsubishi, jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dolar\u00f3w, w tym ponad 44 mln USD w latach 2011-2015. \u015aledczy informowali, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107 Ghosn, takie jak u\u017cywanie firmowych pieni\u0119dzy do cel\u00f3w prywatnych. Dodatkowo oskar\u017ca si\u0119 go o naruszenie zaufania poprzez tymczasowe przeniesienie na Nissana jego prywatnych strat inwestycyjnych w wysoko\u015bci ponad 16 mln dolar\u00f3w w 2008 roku oraz zani\u017canie swojego wynagrodzenia w sprawozdaniach finansowych za trzy lata podatkowe, od marca 2015 do marca 2018 roku.", "Po aresztowaniu w listopadzie rady nadzorcze Nissana i Mitsubishi odwo\u0142a\u0142y go ze stanowiska prezesa. Pod koniec stycznia br. Ghosn zrezygnowa\u0142 ze stanowiska prezesa i szefa rady dyrektor\u00f3w w Renault.", "sp/"]}
{"url": "https://www.bankier.pl/moto/james-bond-przesiadzie-sie-do-samochodu-elektrycznego-2726/", "title": ["James Bond przesi\u0105dzie si\u0119 do samochodu elektrycznego"], "lead": ["James Bond do\u0142o\u017cy swoj\u0105 cegie\u0142k\u0119 do promocji elektromobilno\u015bci. W najnowszym filmie tajny agent Jej Kr\u00f3lewskiej Mo\u015bci rozszerzy sw\u00f3j arsena\u0142 supersprz\u0119tu o samoch\u00f3d z nap\u0119dem elektrycznym. Spokojnie, to nadal b\u0119dzie auto ze stajni Astona Martina \u2013 donosi \u201eThe Guardian\u201d."], "text": ["James Bond do\u0142o\u017cy swoj\u0105 cegie\u0142k\u0119 do promocji elektromobilno\u015bci. W najnowszym filmie tajny agent Jej Kr\u00f3lewskiej Mo\u015bci rozszerzy sw\u00f3j arsena\u0142 supersprz\u0119tu o samoch\u00f3d z nap\u0119dem elektrycznym. Spokojnie, to nadal b\u0119dzie auto ze stajni Astona Martina \u2013 donosi \u201eThe Guardian\u201d.", "Aston martin rapide e \u2013 tak nazywa si\u0119 samoch\u00f3d, kt\u00f3rym James Bond (w tej roli ponownie Daniel Craig) b\u0119dzie bra\u0142 udzia\u0142 w po\u015bcigach i ucieczkach w najnowszej ods\u0142onie cyklu o brytyjskim szpiegu. Elektromobilno\u015b\u0107 nabiera zupe\u0142nie innego znaczenia, kiedy sw\u00f3j wk\u0142ad w transport zeroemisyjny zaczynaj\u0105 mie\u0107 bohaterowie popkultury.", "Mo\u017cna jednak pokusi\u0107 si\u0119 o k\u0105\u015bliwy komentarz, \u017ce rynek samochod\u00f3w elektrycznych wygl\u0105da w\u0142a\u015bnie tak, jak w filmach na podstawie prozy Iana Fleminga. S\u0105 to gad\u017cety, kt\u00f3re w swoim zasi\u0119gu maj\u0105 jedynie dobrze op\u0142acani i wyposa\u017ceni agenci s\u0142u\u017cb specjalnych. Szczeg\u00f3lnie, \u017ce wspomniany model kosztuje 250 000 funt\u00f3w szterling\u00f3w.", "Bli\u017cej prawdy, samochody elektryczne staj\u0105 si\u0119 coraz dost\u0119pniejsze i dla \u201e\u015bmiertelnik\u00f3w\u201d. Tesla sukcesywnie zapowiada uruchomienie sprzeda\u017cy ta\u0144szych wersji wyposa\u017ceniowych swoich modeli. S\u0105 one wprowadzane do produkcji z op\u00f3\u017anieniami, bo na nich uzyskuje najni\u017csz\u0105 mar\u017c\u0119. Na horyzoncie jawi si\u0119 tak\u017ce i polski \u201eelektryk\u201d. Do popularyzacji i obni\u017cenia cen na rynku aut elektrycznych przyczyni si\u0119 tak\u017ce ", "\u00a0czy uruchomienie produkcji na jednolitej platformie (wykorzystuj\u0105c efekt skali) elektryk\u00f3w Volkswagena. ", "Nawet i przed wprowadzeniem go do sprzeda\u017cy Polacy przekonuj\u0105 si\u0119 powoli do samochod\u00f3w elektrycznych pomimo tego, \u017ce infrastruktura do eksploatacji tych pojazd\u00f3w w naszym kraju pozostawia jeszcze wiele do \u017cyczenia. ", " Wci\u0105\u017c jednak w segmencie aut o obni\u017conej emisji spalin prym wiod\u0105 hybrydy.", "No i koniec ko\u0144c\u00f3w, nowy, 25. film o Jamesie Bondzie nie b\u0119dzie pierwszym filmem z \u201eelektrykiem\u201d w tle. Tesla model S wzi\u0105\u0142 ju\u017c udzia\u0142 we francuskiej komedii \u201eFacet na miar\u0119\u201d. Z kolei chevrolet volt (tu akurat hybryda) okaza\u0142 si\u0119 jednym z autobot\u00f3w w \u201eTransformers: Zemsta upad\u0142ych\u201d."]}
{"url": "https://www.bankier.pl/moto/w-lutym-o-68-proc-wzrosla-sprzedaz-aut-elektrycznych-2732/", "title": ["W lutym o 68 proc. wzros\u0142a sprzeda\u017c aut elektrycznych"], "lead": ["W lutym tego roku o 68 proc. wzros\u0142a sprzeda\u017c aut elektrycznych w uj\u0119ciu rocznym \u2013 poda\u0142a w poniedzia\u0142ek firma Exact Systems. Doda\u0142a, \u017ce ko\u0142em zamachowym rynku pozostaj\u0105 firmy, kt\u00f3re wci\u0105\u017c kupuj\u0105 wi\u0119cej samochod\u00f3w ni\u017c klienci indywidualni."], "text": ["W lutym tego roku o 68 proc. wzros\u0142a sprzeda\u017c aut elektrycznych w uj\u0119ciu rocznym \u2013 poda\u0142a w poniedzia\u0142ek firma Exact Systems. Doda\u0142a, \u017ce ko\u0142em zamachowym rynku pozostaj\u0105 firmy, kt\u00f3re wci\u0105\u017c kupuj\u0105 wi\u0119cej samochod\u00f3w ni\u017c klienci indywidualni.", "Jak poinformowa\u0142 Exact Systems (ES), w lutym br. w Centralnej Ewidencji Pojazd\u00f3w zarejestrowano 43 tys. 764 nowych samochod\u00f3w osobowych, czyli o 3,9 proc. wi\u0119cej ni\u017c w tym samym miesi\u0105cu 2018 r. Podkre\u015blono, \u017ce to najlepszy lutowy wynik w ostatnich 10 latach.", "Dodano, \u017ce \u201ew por\u00f3wnaniu z ubieg\u0142ym rokiem zmniejszy\u0142 si\u0119 udzia\u0142 diesli (z 22,9 proc. do 21,2 proc.), a zwi\u0119kszy\u0142 silnik\u00f3w benzynowych (z 71,5 proc. do 73,9 proc.)\u201d.", "Eksperci ES wskazali, \u017ce z danych Polskiego Zwi\u0105zku Przemys\u0142u Motoryzacyjnego wynika, \u017ce z salon\u00f3w w Polsce wyjecha\u0142o niespe\u0142na 1400 hybryd, czyli o 13,6 proc. mniej wobec lutego 2018 r. \u201eSpadek ten cz\u0119\u015bciowo uda\u0142o si\u0119 skompensowa\u0107 wy\u017csz\u0105 dynamik\u0105 sprzeda\u017cy aut z nap\u0119dem elektrycznym, kt\u00f3rych kupiono 151 sztuk, co daje wzrost o 68 proc. w por\u00f3wnaniu do roku 2018\u201d \u2013 czytamy w komunikacie.", "ES podkre\u015bli\u0142, \u017ce mimo wej\u015bcia w \u017cycie w tym roku noweli przepis\u00f3w leasingowych, nie nast\u0105pi\u0142 spadek sprzeda\u017cy najdro\u017cszych pojazd\u00f3w. \u201eWbrew obawom, wr\u00f3cili\u015bmy na \u015bcie\u017ck\u0119 wzrostu z 2018 r., gdy segment marek premium r\u00f3s\u0142 szybciej ni\u017c \u015brednia rynkowa\u201d \u2013 zaznaczy\u0142, cytowany w komunikacie, prezes Exact Systems Pawe\u0142 Gos. Jak doda\u0142, po stagnacji w styczniu powr\u00f3ci\u0142 optymizm, g\u0142\u00f3wnie dzi\u0119ki wzrostowi rejestracji rdr marek premium i aut elektrycznych.", "\u201eLiczba samochod\u00f3w marek premium wynios\u0142a 5,8 tys. szt., co oznacza wzrost o 18,2 proc. r/r oraz o 12,2 proc. w por\u00f3wnaniu do stycznia\u201d \u2013 podano.", "Z informacji ES wynika, \u017ce ko\u0142em zamachowym rynku pozostaj\u0105 firmy, kt\u00f3re stanowi\u0105 ponad 64 proc. kupuj\u0105cych. Niespe\u0142na 36 proc. nabywc\u00f3w to klienci indywidualni.", "Exact Systems to firma doradcza z Cz\u0119stochowy specjalizuj\u0105ca si\u0119, m.in w kontroli jako\u015bci dla przemys\u0142u motoryzacyjnego i bran\u017cy elektronicznej. Dzia\u0142a od 2004 r. ma swoje przedstawicielstwa 13 pa\u0144stwach Europy oraz Chinach. (PAP)", "autor: Longina Grzeg\u00f3rska-Szpyt"]}
{"url": "https://www.bankier.pl/moto/nawet-5-lat-wiezienia-za-krecenie-licznikow-sejm-przyjal-nowe-przepisy-2740/", "title": ["Nawet 5 lat wi\u0119zienia za \u201ekr\u0119cenie licznik\u00f3w\u201d. Sejm przyj\u0105\u0142 nowe przepisy"], "lead": ["W pi\u0105tek przyj\u0119to nowelizacj\u0119 ustawy Prawo o ruchu drogowym i Kodeksu karnego. Od tej pory za \u201ekr\u0119cenie licznik\u00f3w\u201d przewidywana jest kara nawet do 5 lat pozbawienia wolno\u015bci. Zmiany czekaj\u0105 jeszcze na obrady senatu i podpis prezydenta."], "text": ["W pi\u0105tek przyj\u0119to nowelizacj\u0119 ustawy Prawo o ruchu drogowym i Kodeksu karnego. Od tej pory za \u201ekr\u0119cenie licznik\u00f3w\u201d przewidywana jest kara nawet do 5 lat pozbawienia wolno\u015bci. Zmiany czekaj\u0105 jeszcze na obrady senatu i podpis prezydenta.", "Proceder zosta\u0142 okre\u015blony w kodeksie karnym jako przest\u0119pstwo polegaj\u0105ce", "Jak ju\u017c wcze\u015bniej wskazano w projekcie nowelizacji, osobie, kt\u00f3rej ten czyn zostanie udowodniony, b\u0119dzie grozi\u0142o pozbawienie wolno\u015bci od 3 miesi\u0119cy do 5 lat.", "Kar\u0119 poniesie nie tylko podmiot, kt\u00f3ry przeprowadzi cofanie licznika przejechanych kilometr\u00f3w w samochodzie. Odpowiedzialno\u015b\u0107 karna b\u0119dzie dotyczy\u0142a tak\u017ce osoby zlecaj\u0105cej takie zadanie.\u00a0Cho\u0107 eksperci obawiali si\u0119, \u017ce sejm zamrozi obrady nad projektem na d\u0142u\u017cszy czas, prac\u0119 zdaj\u0105 si\u0119 by\u0107 ju\u017c na finiszu.", "\u201eKr\u0119cenie licznik\u00f3w\u201d od lat jest problemem trawi\u0105cym rynek wt\u00f3rny obrotu samochodami. Szans\u0105 na gro\u017aniejsze usankcjonowanie nielegalnych praktyk mia\u0142 by\u0107 wspomniany projekt resortu Zbigniewa Ziobry, kt\u00f3ry obejmowa\u0142 aktualizacj\u0119 ustawy Prawo o ruchu drogowym oraz Kodeksu karnego. Pierwsze prace rozpocz\u0119\u0142y si\u0119 od czasu\u00a0 jego przyj\u0119cia ", "Przypominamy, \u017ce wed\u0142ug nowelizacji pakiet informacji przekazywanych przez stacje kontroli pojazd\u00f3w do systemu CEPiK nie b\u0119d\u0105 ju\u017c obejmowa\u0142y wy\u0142\u0105cznie odczyt\u00f3w licznika dokonywanych przy corocznych badaniach technicznych pojazdu. Wed\u0142ug projektu SKP b\u0119d\u0105 musia\u0142y tak\u017ce uwzgl\u0119dni\u0107 informacje o wymianie licznika i przekaza\u0107 jego wskazania ju\u017c w chwili odczytu dokonywanego przez diagnost\u0119.", "Obowi\u0105zek kontroli licznika b\u0119d\u0105 mieli tak\u017ce funkcjonariusze policji, Stra\u017cy Granicznej, Inspekcji Transportu Drogowego, \u017bandarmerii Wojskowej lub s\u0142u\u017cby celnej. Podczas ka\u017cdej kontroli przeka\u017c\u0105 odczytane dane do CEPiK w celu ich por\u00f3wnania i wykrycia nieprawid\u0142owo\u015bci."]}
{"url": "https://www.bankier.pl/moto/luksusowe-auta-na-dnie-oceanu-zatonal-statek-wiozacy-ostatnie-cztery-modele-porsche-2744/", "title": ["Luksusowe auta na dnie oceanu. Zaton\u0105\u0142 statek wioz\u0105cy ostatnie cztery modele porsche"], "lead": ["Co prawda koncern zako\u0144czy\u0142 produkcj\u0119 modelu porsche 911 gt2 rs w lutym 2019 roku, jednak zbuduje jeszcze cztery dodatkowe egzemplarze. Dlaczego? Bo te zaton\u0119\u0142y w drodze do klienta \u2013\u00a0", "donosi Carscoops", "."], "text": ["Fabryka w Zuffenhausen b\u0119dzie musia\u0142a wyprodukowa\u0107 ostatnie cztery egzemplarze modelu 911 gt2 rs po tym, jak frachtowiec \u201eGrand America\u201d zaton\u0105\u0142 z cennym \u0142adunkiem na pok\u0142adzie.", "Poza czterema modelami porsche na statku, kt\u00f3ry zmierza\u0142 do Brazylii, znajdowa\u0142o si\u0119 jeszcze ponad 2000 innych aut. By\u0142y to samochody z fabryk Audi i Porsche, opr\u00f3cz cennego modelu by\u0142o to 37 sztuk innych aut tej marki.", "Koncern napisa\u0142 do swojego klienta, kt\u00f3rego model zaton\u0105\u0142 specjalny list, kt\u00f3rym ten podzieli\u0142 si\u0119 w mediach spo\u0142eczno\u015bciowych. Obiecano mu tam, \u017ce do czerwca jego porsche do niego dotrze.\u00a0Cena detaliczna tego modelu przekracza 1,1 mln z\u0142.", "KWS"]}
{"url": "https://www.bankier.pl/moto/nowe-volvo-wykryje-czy-kierowca-jest-pijany-2749/", "title": ["Nowe volvo wykryje, czy kierowca jest pijany"], "lead": ["Nowe samochody volvo oceni\u0105 stan trze\u017awo\u015bci kierowcy i w razie potrzeby poinformowa\u0107 serwis telefoniczny koncernu. W skrajnych przypadkach auto nie tylko zwolni, ale i bezpiecznie zaparkuje z pijanym kierowc\u0105 \u2013 ", "donosi serwis Daily Mail", "."], "text": ["Nowe samochody volvo oceni\u0105 stan trze\u017awo\u015bci kierowcy i w razie potrzeby poinformowa\u0107 serwis telefoniczny koncernu. W skrajnych przypadkach auto nie tylko zwolni, ale i bezpiecznie zaparkuje z pijanym kierowc\u0105 \u2013 ", ".", "Volvo robi kolejny krok w drodze do realizacji swojego planu stworzenia ", ". Dopiero co informowano ", ", a teraz producent chce jeszcze odcina\u0107 zap\u0142on tym, kt\u00f3rzy spr\u00f3buj\u0105 wsi\u0105\u015b\u0107 za kierownic\u0119 z promilami na liczniku.", "Koncern chce, \u017ceby od 2020 roku \u017caden samoch\u00f3d marki Volvo nie bra\u0142 udzia\u0142u w wypadku, w kt\u00f3rym zginie lub zostanie powa\u017cnie zraniony cz\u0142owiek \u2013 zar\u00f3wno kierowca, jak i pasa\u017cerowie. Kolejnym elementem tej uk\u0142adanki b\u0119dzie system kamer i czujnik\u00f3w, kt\u00f3ry pozwoli komputerowi pok\u0142adowemu oceni\u0107, czy kierowca jest pod wp\u0142ywem alkoholu.", "Je\u015bli diagnoza b\u0119dzie negatywna \u2013 kierowca b\u0119dzie mia\u0142 wi\u0119ksze st\u0119\u017cenie alkoholu we krwi ni\u017c pozwalaj\u0105 przepisy. Przypominamy, \u017ce w Polsce wykroczeniem jest kierowanie pojazdem po spo\u017cyciu alkoholu \u2013 st\u0119\u017cenie alkoholu we krwi wynosi 0,2 promila. Je\u015bli ta warto\u015b\u0107 przekracza 0,5 promila, b\u0119dzie to przest\u0119pstwo w \u015bwietle prawa karnego.", "Samoch\u00f3d zwolni, je\u015bli sytuacja nie b\u0119dzie krytyczna i poinformuje biuro obs\u0142ugi klienta o stanie nietrze\u017awo\u015bci kierowcy. W przypadku braku reakcji kierowcy, nowe volvo maj\u0105 docelowo wykorzysta\u0107 funkcje autonomicznej jazdy i zaparkowa\u0107 samoch\u00f3d w bezpiecznym miejscu.", "Nowe rozwi\u0105zanie najpierw pojawi si\u0119 w wi\u0119kszych samochodach marki \u2013 SUV-ach XC90. Dopiero potem zostan\u0105 o niego wzbogacone mniejsze auta ze stajni Volvo. Jak zaznaczaj\u0105 eksperci, system monitorowania kierowcy b\u0119dzie wykrywa\u0142 tak\u017ce nadmierne zm\u0119czenie kierowcy lub rozkojarzenie wywo\u0142ane zerkaniem na telefon kom\u00f3rkowy podczas jazdy."]}
{"url": "https://www.bankier.pl/moto/efl-niemal-dwie-trzecie-elektrykow-to-auta-firmowe-2753/", "title": ["EFL: niemal dwie trzecie \u201eelektryk\u00f3w\u201d to auta firmowe"], "lead": ["Liczba tzw. pierwszych rejestracji samochod\u00f3w elektrycznych w Polsce w 2018 r. wynios\u0142a 1176 \u2013 wynika z danych Centralnej Ewidencji Pojazd\u00f3w i Kierowc\u00f3w (CEPiK). W\u0142a\u015bcicielami niemal dw\u00f3ch trzecich z nich (63 proc.) s\u0105 firmy \u2013 informuje Europejski Fundusz Leasingowy."], "text": ["Liczba tzw. pierwszych rejestracji samochod\u00f3w elektrycznych w Polsce w 2018 r. wynios\u0142a 1176 \u2013 wynika z danych Centralnej Ewidencji Pojazd\u00f3w i Kierowc\u00f3w (CEPiK). W\u0142a\u015bcicielami niemal dw\u00f3ch trzecich z nich (63 proc.) s\u0105 firmy \u2013 informuje Europejski Fundusz Leasingowy.", "Po\u0142owa z tych firm to firmy leasingowe i CFM (Car Fleet Management, czyli kompleksowego zarz\u0105dzania flot\u0105) \u2013 wynika z raportu Europejskiego Funduszu Leasingowego.", "Jak zauwa\u017cy\u0142 cytowany w raporcie prezes EFL Rados\u0142aw Kuczy\u0144ski, sprzeda\u017c nowych pojazd\u00f3w w Polsce od wielu lat jest nap\u0119dzana przez zakupy firmowe. Z danych Polskiego Zwi\u0105zku Przemys\u0142u Motoryzacyjnego wynika, \u017ce w 2018 r. ponad 70 proc. nowych samochod\u00f3w osobowych zosta\u0142o kupionych przez firmy, w\u015br\u00f3d kt\u00f3rych leasingodawcy i firmy CFM to a\u017c 68 proc.", "\u201eRynek aut elektrycznych rozwija si\u0119 w podobny spos\u00f3b i zak\u0142adamy, \u017ce nie zmieni si\u0119 to w najbli\u017cszej przysz\u0142o\u015bci. Dlatego rz\u0105d we wsp\u00f3\u0142pracy z instytucjami finansowymi powinien postawi\u0107 na edukacj\u0119 w zakresie metod finansowania pojazd\u00f3w elektrycznych. Ten model mobilno\u015bci tworzy zupe\u0142nie nowy ekosystem u\u017cytkowania i korzystania z pojazdu, w kt\u00f3rym nowoczesne formy finansowania, np. mo\u017cliwo\u015b\u0107 leasingu samej baterii, mog\u0105 mie\u0107 decyduj\u0105ce znaczenie, je\u015bli chodzi o ekonomiczny sens zmiany dominuj\u0105cego obecnie spalinowego \u015brodka transportu na elektryczny. W krajach zachodnich nawet 75 proc. samochod\u00f3w elektrycznych jest leasingowane lub wynajmowane. W Polsce wska\u017anik ten jest sporo ni\u017cszy, co pokazuje, \u017ce ten segment rynku ma bardzo du\u017cy potencja\u0142 wzrostu \u2013 doda\u0142 Kuczy\u0144ski.", "Autorzy raportu \u2013 powo\u0142uj\u0105c si\u0119 na opracowanie Polskiego Stowarzyszenia Paliw Alternatywnych (PSPA) i Frost & Sullivan Polish EV Outlook 2019 \u2013 wskazuj\u0105, \u017ce osi\u0105gni\u0119cie zak\u0142adanego przez polski rz\u0105d poziomu 1 miliona aut elektrycznych w 2025 roku nie b\u0119dzie mo\u017cliwe.", "\u201eUstawa o elektromobilno\u015bci i paliwach alternatywnych jak do tej pory nie przyspieszy\u0142a tempa rozwoju tego rynku, gdy\u017c nie wynika\u0142y z niej wymierne korzy\u015bci dla nabywc\u00f3w elektryk\u00f3w. W szczeg\u00f3lno\u015bci dla przedsi\u0119biorc\u00f3w, dla kt\u00f3rych argumenty ekologiczne, np. dotycz\u0105ce poprawy jako\u015bci powietrza w miastach, nie s\u0105 wystarczaj\u0105ce. Elektromobilno\u015b\u0107 musi si\u0119 im po prostu op\u0142aca\u0107. Tymczasem, do tej pory przyszli w\u0142a\u015bciciele pojazd\u00f3w elektrycznych mog\u0105 liczy\u0107 na mo\u017cliwo\u015b\u0107 korzystania z buspas\u00f3w, darmowe parkowanie w p\u0142atnych strefach oraz wy\u017csze odpisy amortyzacyjne. Ponadto pod koniec ubieg\u0142ego roku Komisja Europejska wyrazi\u0142a zgod\u0119 na zniesienie w Polsce akcyzy na samochody elektryczne\u201d \u2013 napisano w raporcie.", "W opinii EPL czynnikiem, kt\u00f3ry m\u00f3g\u0142by nieco rozrusza\u0107 rynek s\u0105 dop\u0142aty, kt\u00f3re zaproponowano w przedstawionym w lutym projekcie rozporz\u0105dzenia Ministra Energii i rozliczania wsparcia ze \u015brodk\u00f3w Funduszu Niskoemisyjnego Transportu. Zak\u0142ada on mi\u0119dzy innymi do 36 tys. z\u0142 dop\u0142aty do zakupu samochodu elektrycznego. \u201ePrzy \u015bredniej cenie ok. 150 tys. z\u0142 taki bonus oznacza oszcz\u0119dno\u015b\u0107 rz\u0119du jednej czwartej warto\u015bci pojazdu\u201d \u2013 wyliczaj\u0105 autorzy raportu EFL.", "Ich zdaniem sytuacj\u0119 mog\u0142yby te\u017c poprawi\u0107 zmiany regulacji dotycz\u0105cych podatku VAT \u2013 w przypadku finansowania osobowego samochodu elektrycznego przedsi\u0119biorcy przys\u0142ugiwa\u0142oby prawo do odliczenia 100 proc. VAT, tak jak jest to obecnie stosowane w przypadku samochod\u00f3w ci\u0119\u017carowych.", "\u201eKolejny obszar, kt\u00f3ry m\u00f3g\u0142by dope\u0142ni\u0107 program wsparcia rozwoju elektromobilno\u015bci to skierowanie przez rz\u0105d i bank centralny oferty wsparcia (np. celowej niskooprocentowanych linii kredytowych) adresowanej do instytucji finansowych wspieraj\u0105cych przedsi\u0119biorc\u00f3w chc\u0105cych wykorzystywa\u0107 samochody z alternatywnym nap\u0119dem, co prze\u0142o\u017cy\u0142oby si\u0119 na mo\u017cliwo\u015b\u0107 uzyskania taniego \u017ar\u00f3d\u0142a finansowania pojazd\u00f3w elektrycznych\u201d \u2013 napisano w raporcie EFL.", "EFL poda\u0142, \u017ce od 2004 roku finansuje pojazdy z alternatywnymi nap\u0119dami. W 2018 roku wyleasingowa\u0142 ich 223 sztuk, co odpowiada za niemal 19-proc. udzia\u0142 w rynku. Firma jest r\u00f3wnie\u017c liderem, je\u015bli chodzi o finansowanie leasingiem aut Tesli. Od 2014 roku sfinansowa\u0142a zakup 89 sztuk, a tylko w 2018 roku zosta\u0142o wyleasingowanych ich 32. Odbiorcami s\u0105 przede wszystkim mikroprzedsi\u0119biorcy zatrudniaj\u0105cy do 5 os\u00f3b.", "drag/ je/"]}
{"url": "https://www.bankier.pl/moto/wypozyczalnie-samochodow-deklaruja-zmiany-praktyk-po-naciskach-ke-2759/", "title": ["Wypo\u017cyczalnie samochod\u00f3w deklaruj\u0105 zmiany praktyk po naciskach KE"], "lead": ["G\u0142\u00f3wne sieci zajmuj\u0105ce si\u0119 wynajmem samochod\u00f3w \u2013 Avis, Europcar, Enterprise, Hertz i Sixt \u2013 po naciskach ze strony Komisji Europejskiej i krajowych urz\u0119d\u00f3w zajmuj\u0105cych si\u0119 ochron\u0105 konsument\u00f3w zadeklarowa\u0142y zmian\u0119 sposobu przedstawiania cen za swoje us\u0142ugi."], "text": ["G\u0142\u00f3wne sieci zajmuj\u0105ce si\u0119 wynajmem samochod\u00f3w \u2013 Avis, Europcar, Enterprise, Hertz i Sixt \u2013 po naciskach ze strony Komisji Europejskiej i krajowych urz\u0119d\u00f3w zajmuj\u0105cych si\u0119 ochron\u0105 konsument\u00f3w zadeklarowa\u0142y zmian\u0119 sposobu przedstawiania cen za swoje us\u0142ugi.", "W efekcie wypo\u017cyczanie samochod\u00f3w ma by\u0107 (a w niekt\u00f3rych przypadkach ju\u017c jest) bardziej przejrzyste. Brak transparentno\u015bci to zmora klient\u00f3w tych firm. Podr\u00f3\u017cuj\u0105cy cz\u0119sto po rezerwacji auta przez internet na miejscu dowiadywali si\u0119, \u017ce samoch\u00f3d owszem czeka na nich, ale w du\u017co wy\u017cszej cenie, ni\u017c s\u0105dzili. Do Europejskich Centr\u00f3w Konsumenckich trafia\u0142y rocznie tysi\u0105ce skarg w takich sprawach. W efekcie KE wraz z krajowymi urz\u0119dami zacz\u0119\u0142y rozmow\u0119 na temat tego problemu z pi\u0119cioma g\u0142\u00f3wnymi firmami na rynku.", "W przedstawionej w poniedzia\u0142ek ocenie stwierdzono, \u017ce Entreprise i Sixt dokona\u0142y ju\u017c niezb\u0119dnych zmian. Avis zobowi\u0105za\u0142 si\u0119 do wprowadzenia tych modyfikacji, kt\u00f3rych do tej pory nie wdro\u017cy\u0142, do maja 2019 r. Europcar, do kt\u00f3rego obecnie nale\u017cy r\u00f3wnie\u017c Goldcar, wprowadzi pozosta\u0142e zmiany do czerwca 2019 r. Hertz ma implementowa\u0107 wszystkie aktualizacje najp\u00f3\u017aniej do pierwszego kwarta\u0142u 2020 r.", "\u201eDzi\u0119ki naszym dzia\u0142aniom przy wynajmie samochodu nie b\u0119dzie ju\u017c wi\u0119cej niespodzianek przy p\u0142atno\u015bci. To naprawd\u0119 frustruj\u0105ce zaczyna\u0107 wakacje od ponoszenia nieplanowanych dodatkowych koszt\u00f3w i czytania skomplikowanych um\u00f3w. Chc\u0119, aby europejscy konsumenci mogli w jak najwi\u0119kszym stopniu korzysta\u0107 z wakacji, bez obaw, \u017ce rachunki do zap\u0142acenia b\u0119d\u0105 zawiera\u0107 przykre niespodzianki\u201d \u2013 podkre\u015bli\u0142a w poniedzia\u0142ek unijna komisarz do spraw sprawiedliwo\u015bci i konsument\u00f3w Viera Jourova.", "Z informacji przekazanych przez Komisj\u0119 wynika, \u017ce wypo\u017cyczalnie zobowi\u0105za\u0142y si\u0119 do w\u0142\u0105czenia wszystkich op\u0142at do \u0142\u0105cznej ceny podawanej przy rezerwacji. Na stronie internetowej przedstawiana b\u0119dzie zasadnicza cena, odpowiadaj\u0105ca cenie ko\u0144cowej, kt\u00f3r\u0105 konsumenci b\u0119d\u0105 musieli zap\u0142aci\u0107. Op\u0142ata ta musi obejmowa\u0107 wszystkie dodatkowe koszty, takie jak dop\u0142aty paliwowe, dop\u0142aty lotniskowe, dop\u0142aty dla m\u0142odych kierowc\u00f3w lub dop\u0142at\u0119 za zwrot samochodu, je\u017celi lokalizacja zwrotu r\u00f3\u017cni si\u0119 od miejsca odbioru.", "Firmy b\u0119d\u0105 mia\u0142y te\u017c obowi\u0105zek jasnego opisania w warunkach najmu, we wszystkich j\u0119zykach narodowych, kluczowych us\u0142ug. Chodzi o to, by konsumenci nie musieli boryka\u0107 si\u0119 z niejasnymi lub wprowadzaj\u0105cymi w b\u0142\u0105d informacjami na temat g\u0142\u00f3wnych element\u00f3w kosztu najmu, takich jak zawarty w cenie limit kilometr\u00f3w, zasady dotycz\u0105ce paliwa, warunki anulowania rezerwacji, wymogi dotycz\u0105ce depozyt\u00f3w itp.", "Wa\u017cn\u0105 nowo\u015bci\u0105 ma by\u0107 tak\u017ce jasne podanie w ofercie cen i szczeg\u00f3\u0142\u00f3w dotycz\u0105cych opcjonalnych dodatk\u00f3w, w szczeg\u00f3lno\u015bci w odniesieniu do ubezpiecze\u0144 dodatkowych, kt\u00f3re zmniejszaj\u0105 kwot\u0119 nale\u017cn\u0105 w przypadku wyst\u0105pienia szkody.", "Wyra\u017anie ma by\u0107 zaznaczone, co jest uwzgl\u0119dnione w podstawowej cenie wynajmu w przypadku wyst\u0105pienia szkody, a za co kierowca m\u00f3g\u0142by by\u0107 zmuszony zap\u0142aci\u0107 dodatkowo. Klient ma r\u00f3wnie\u017c wiedzie\u0107 o tym, co obejmuje dodatkowe ubezpieczenie (je\u015bli je wykupuje), a czego nie.", "Komisja Europejska zapowiedzia\u0142a, \u017ce wraz z krajowymi organami ochrony konsument\u00f3w w ramach europejskiej sieci wsp\u00f3\u0142pracy konsumenckiej b\u0119dzie uwa\u017cnie \u015bledzi\u0107 wdra\u017canie pozosta\u0142ych zmian.", "Przedsi\u0119biorstwa zaanga\u017cowane w to dzia\u0142anie odpowiadaj\u0105 za dwie trzecie wszystkich prywatnych wypo\u017cyczalni samochod\u00f3w w UE. Praktyki pozosta\u0142ych podmiot\u00f3w zajmuj\u0105cych si\u0119 wynajmem r\u00f3wnie\u017c maj\u0105 by\u0107 monitorowane.", "Z Brukseli Krzysztof Strz\u0119pka"]}
{"url": "https://www.bankier.pl/moto/volkswagen-zwolni-do-7000-pracownikow-2763/", "title": ["Volkswagen zwolni do 7000 pracownik\u00f3w"], "lead": ["Volkswagen og\u0142osi\u0142, \u017ce zamierza zredukowa\u0107 do 7 tysi\u0119cy miejsc pracy do 2023 roku, aby stawi\u0107 czo\u0142a erze elektryczno\u015bci."], "text": ["Volkswagen og\u0142osi\u0142, \u017ce zamierza zredukowa\u0107 do 7 tysi\u0119cy miejsc pracy do 2023 roku, aby stawi\u0107 czo\u0142a erze elektryczno\u015bci.", "\u2013 Volkswagen przyspieszy tempo transformacji \u2026 podejmuj\u0105c wa\u017cne kroki w tym roku, aby wzmocni\u0107 konkurencyjno\u015b\u0107 \u2013 powiedzia\u0142 w o\u015bwiadczeniu rzecznik VW. Jak podaje niemiecki The Local szacuje si\u0119, \u017ce automatyzacja poch\u0142onie od 5 do 7 tysi\u0119cy miejsc pracy do 2023 roku, a kolejnych 11 tys. pracownik\u00f3w przejdzie w nadchodz\u0105cych latach na emerytur\u0119.", "Dzi\u0119ki redukcji zatrudnienia firma oszcz\u0119dzi oko\u0142o 5,9 mld euro rocznie do 2023 r. Inwestycje natomiast b\u0119d\u0105 dotyczy\u0142y samochod\u00f3w elektrycznych i w pe\u0142ni zautomatyzowanych, poch\u0142on\u0105 od 11 do 19 mld euro.", "Mimo zapowiedzianych redukcji, VW chce r\u00f3wnie\u017c utworzy\u0107 2000 miejsc pracy w dzia\u0142ach zwi\u0105zanych z rozwojem oprogramowania.\u00a0G\u0142\u00f3wny dyrektor operacyjny marki VW Ralf Brandstaetter powiedzia\u0142 w o\u015bwiadczeniu, \u017ce zmiany \u201esprawi\u0105, \u017ce Volkswagen b\u0119dzie pasowa\u0142 do ery elektrycznej i cyfrowej\u201d.", "Volkswagen poinformowa\u0142, \u017ce do 2028 r. wprowadzi na rynek niemal 70 nowych modeli elektrycznych, przyspieszaj\u0105c wprowadzenie samochod\u00f3w o zerowej emisji, poniewa\u017c zyski wykaza\u0142y, \u017ce mar\u017ca operacyjna w jej g\u0142\u00f3wnej marce osi\u0105gn\u0119\u0142a szczyt."]}
{"url": "https://www.bankier.pl/moto/jest-unijne-porozumienie-w-sprawie-bezpieczenstwa-na-drogach-2766/", "title": ["Jest unijne porozumienie w sprawie bezpiecze\u0144stwa na drogach"], "lead": ["Przedstawiciele pa\u0144stw cz\u0142onkowskich UE, PE oraz KE porozumieli si\u0119 w sprawie przepis\u00f3w maj\u0105cych poprawi\u0107 bezpiecze\u0144stwo na drogach. Przewiduj\u0105 one, \u017ce od 2022 roku w europejskich pojazdach obowi\u0105zkowe b\u0119d\u0105 technologie bezpiecze\u0144stwa, niezale\u017cnie od wersji wyposa\u017cenia."], "text": ["Przedstawiciele pa\u0144stw cz\u0142onkowskich UE, PE oraz KE porozumieli si\u0119 w sprawie przepis\u00f3w maj\u0105cych poprawi\u0107 bezpiecze\u0144stwo na drogach. Przewiduj\u0105 one, \u017ce od 2022 roku w europejskich pojazdach obowi\u0105zkowe b\u0119d\u0105 technologie bezpiecze\u0144stwa, niezale\u017cnie od wersji wyposa\u017cenia.", "Jak podkre\u015bla Komisja Europejska, nowe technologie dost\u0119pne na rynku mog\u0105 przyczyni\u0107 si\u0119 do zmniejszenia liczby ofiar \u015bmiertelnych i liczby rannych na drogach, za kt\u00f3re w 90 proc. odpowiada b\u0142\u0105d cz\u0142owieka. Nowe regu\u0142y s\u0105 por\u00f3wnywane do kroku, jakim by\u0142o wprowadzenie w autach po raz pierwszy pas\u00f3w bezpiecze\u0144stwa.", "Prace nad tymi regulacjami zosta\u0142y przeprowadzone bardzo szybko. Od przedstawienia propozycji do wypracowania ostatecznego kszta\u0142tu przepis\u00f3w min\u0119\u0142o 10 miesi\u0119cy. Nie oznacza to, \u017ce sprawa by\u0142a prosta \u2013 producenci samochod\u00f3w prowadzili mocny lobbing, by op\u00f3\u017ani\u0107 wdro\u017cenie kosztownych dla nich rozwi\u0105za\u0144.\u00a0", "\u00a0przewiduj\u0105 te\u017c, np. systemy zmniejszaj\u0105ce niebezpieczne martwe pola w samochodach ci\u0119\u017carowych i autobusach. Dla przemys\u0142u samochodowego to wyzwanie, gdy\u017c potrzebne b\u0119dzie przeprojektowanie niekt\u00f3rych modeli aut.", "\u201eCo roku na naszych drogach ginie 25 tys. os\u00f3b. Ogromna wi\u0119kszo\u015b\u0107 wypadk\u00f3w powodowana jest b\u0142\u0119dem cz\u0142owieka. Mo\u017cemy i musimy dzia\u0142a\u0107, aby to zmieni\u0107. Dzi\u0119ki nowym zaawansowanym elementom bezpiecze\u0144stwa, kt\u00f3re stan\u0105 si\u0119 obowi\u0105zkowe,\u00a0", "\u201d \u2013 o\u015bwiadczy\u0142a we wtorek komentuj\u0105c porozumienie unijna komisarz do spraw rynku wewn\u0119trznego, przemys\u0142u i przedsi\u0119biorczo\u015bci El\u017cbieta Bie\u0144kowska.", "Unijni legislatorzy zgodzili si\u0119, by\u00a0", ", np. korzystaniu ze smartfona podczas prowadzenia pojazdu. Wszystkie pojazdy b\u0119d\u0105 musia\u0142y mie\u0107\u00a0", ", a tak\u017ce zapewniaj\u0105cy\u00a0", ". Na wz\u00f3r samolot\u00f3w r\u00f3wnie\u017c auta maj\u0105 mie\u0107\u00a0", ", dzi\u0119ki kt\u00f3remu auto ma zwalnia\u0107 je\u015bli czujniki wykryj\u0105 przed nim przeszkod\u0119 lub inny wolniej jad\u0105cy samoch\u00f3d. Wed\u0142ug ekspert\u00f3w z Brukseli dzi\u0119ki temu liczba ofiar \u015bmiertelnych w UE zmniejszy si\u0119 o 20 proc. Wszystkie auta osobowe i dostawcze maj\u0105 mie\u0107 te\u017c system utrzymywania pojazdu na pasie ruchu, zaawansowany system hamowania awaryjnego i ulepszone w wyniku test\u00f3w zderzeniowych pasy bezpiecze\u0144stwa.", "\u201eWiele spo\u015br\u00f3d tych nowych element\u00f3w ju\u017c istnieje, zw\u0142aszcza w pojazdach wy\u017cszej klasy. Teraz zwi\u0119kszamy poziom bezpiecze\u0144stwa we wszystkich pojazdach i torujemy drog\u0119 dla opartej na sieci i zautomatyzowanej mobilno\u015bci w przysz\u0142o\u015bci\u201d \u2013 podkre\u015bli\u0142a Bie\u0144kowska, kt\u00f3ra w KE odpowiada\u0142a za ten projekt.", "Nowe przepisy zak\u0142adaj\u0105, \u017ce\u00a0", ", kt\u00f3rych celem ma by\u0107 poprawa bezpo\u015bredniej widoczno\u015bci kierowc\u00f3w oraz usuni\u0119cie martwych p\u00f3l, a tak\u017ce systemy z przodu i boku pojazdu maj\u0105ce na celu wykrywanie u\u017cytkownik\u00f3w dr\u00f3g szczeg\u00f3lnie nara\u017conych na wypadki i ostrzeganie o nich, zw\u0142aszcza przy zakr\u0119caniu. Badania pokazuj\u0105, \u017ce to w\u0142a\u015bnie przy skr\u0119cie, gdy kierowcy ci\u0119\u017car\u00f3wek i autobus\u00f3w nie widz\u0105 pieszych czy rowerzyst\u00f3w cz\u0119sto dochodzi do wypadk\u00f3w.", "KE szacuje, \u017ce do 2038 roku wprowadzenie tych innowacji pomo\u017ce ocali\u0107 \u017cycie ponad 25 tys. os\u00f3b i zapobiec powa\u017cnym obra\u017ceniom u co najmniej 140 tys. os\u00f3b. Aby przepisy wesz\u0142y w \u017cycie wypracowane w\u0142a\u015bnie porozumienie musi by\u0107 jeszcze zatwierdzone przez pa\u0144stwa cz\u0142onkowskie w Radzie UE oraz Parlament Europejski.", "Z Brukseli Krzysztof Strz\u0119pka (PAP)", "stk/ mobr/ ap/"]}
{"url": "https://www.bankier.pl/moto/daimler-zawierajac-sojusz-z-bmw-budujemy-silna-pozycje-na-rynku-2685/", "title": ["Daimler: zawieraj\u0105c sojusz z BMW budujemy siln\u0105 pozycj\u0119 na rynku"], "lead": [], "text": ["Kaellenius jeszcze w tym roku obejmie stanowisko prezesa Daimlera.", "Firmy BMW i Daimler og\u0142osi\u0142y w zesz\u0142ym tygodniu poszerzenie sojuszu i po\u0142\u0105czenie koszt\u00f3w produkcji rozwi\u0105za\u0144 autonomicznej jazdy trzeciego i czwartego poziomu, nadal jednak pracuj\u0105 nad osobnymi projektami w pe\u0142ni automatycznych pojazd\u00f3w.", "Koncerny motoryzacyjne maj\u0105 wsp\u00f3lnie stworzy\u0107 skalowaln\u0105 architektur\u0119 obejmuj\u0105c\u0105 systemy automatycznej jazdy na autostradach, zaawansowanego wspomagania kierowcy i samodzielnego parkowania. W przysz\u0142o\u015bci mog\u0105 r\u00f3wnie\u017c poszerzy\u0107 wsp\u00f3\u0142prac\u0119 o rozwi\u0105zania wy\u017cszych poziom\u00f3w autonomii do jazdy na autostradach i w miastach.", "\u201eNa tym etapie s\u0105 dwa g\u0142\u00f3wne obszary, na kt\u00f3rych postanowili\u015bmy wsp\u00f3\u0142pracowa\u0107. Pierwszy og\u0142osili\u015bmy ju\u017c w ubieg\u0142ym roku i s\u0105 to us\u0142ugi mobilne. Drugi dotyczy jazdy autonomicznej, gdzie \u0142\u0105czymy nasze do\u015bwiadczenia, aby przyspieszy\u0107 rozw\u00f3j tej technologii\u201d \u2013 m\u00f3wi\u0142 Kaellenius w kuluarach salonu samochodowego w Genewie.", "Przysz\u0142y prezes Daimlera zwr\u00f3ci\u0142 jednocze\u015bnie uwag\u0119, \u017ce wsp\u00f3\u0142praca z BMW pokazuje jak zmienia si\u0119 wsp\u00f3\u0142czesny rynek motoryzacyjny. Wymaga on nie tylko przewagi technologicznej nad konkurencj\u0105, ale r\u00f3wnie\u017c osi\u0105gni\u0119cia odpowiedniej skali.", "\u201eTym samym pr\u00f3bujemy stworzy\u0107 skal\u0119. Dzi\u0119ki czemu wypuszczaj\u0105c na rynek produkt nowej generacji b\u0119dziemy mieli lepsz\u0105 pozycj\u0119 koszt\u00f3w zmiennych dla tej konkretnej technologii\u201d \u2013 t\u0142umaczy\u0142. Przypomnia\u0142 r\u00f3wnie\u017c, \u017ce prace nad rozwi\u0105zaniami z zakresu mobilno\u015bci koncern rozpocz\u0105\u0142 wiele lat temu.", "\u201eWiele lat temu rozpocz\u0119li\u015bmy prace nad rozwi\u0105zaniami jazdy wsp\u00f3\u0142dzielonej i carsharingu. By\u0142y one prowadzone w stylu, w jakim funkcjonuj\u0105 mniejsze przedsi\u0119biorstwa, mieli\u015bmy niejako start-up wewn\u0105trz koncernu. W ostatnich kilku latach uzyskali\u015bmy tam niesamowity wzrost, szczeg\u00f3lnie w dziedzinie us\u0142ug transportu os\u00f3b, kt\u00f3re stanowi\u0105 alternatyw\u0119 dla Ubera czy Didi. Potem postanowili\u015bmy po\u0142\u0105czy\u0107 si\u0142y z BMW, aby stworzy\u0107 skal\u0119 i mas\u0119 krytyczn\u0105. Jednak bior\u0105c pod uwag\u0119 nasze dotychczasowe do\u015bwiadczenia mog\u0119 jednak powiedzie\u0107, \u017ce us\u0142ugi mobilne jako biznes s\u0105 na pocz\u0105tkowym etapie rozwoju\u201d \u2013 doda\u0142.", "BMW i Daimler maj\u0105 wcze\u015bniejsz\u0105 histori\u0119 wsp\u00f3\u0142pracy. Koncerny dzia\u0142aj\u0105 wsp\u00f3lnie w segmencie mapowania wysokiej jako\u015bci i zaopatrzenia, a w lutym og\u0142osi\u0142y wsp\u00f3lne projekty us\u0142ug przejazd\u00f3w wsp\u00f3\u0142dzielonych, parkowania oraz stacji \u0142adowania pojazd\u00f3w elektrycznych.", "Rosn\u0105ce koszty projektowania i budowy rozwi\u0105za\u0144 autonomicznych dla pojazd\u00f3w sk\u0142oni\u0142y do wsp\u00f3\u0142pracy tak\u017ce firmy Honda oraz General Motors. Volkswagen negocjuje podobny uk\u0142ad z Fordem.", "Bank inwestycyjny Goldman Sachs spodziewa si\u0119 znacznego wzrostu rynku zaawansowanych system\u00f3w wspomagania kierowcy (ADAS) i autonomicznych pojazd\u00f3w. W 2015 r. segment ten by\u0142 wyceniany na 3 mld dolar\u00f3w, jednak do 2025 r. ma on wzrosn\u0105\u0107 do 96 mld dol. Analitycy przewiduj\u0105, \u017ce do 2035 r. rynek ten osi\u0105gnie pu\u0142ap 290 mld dol.", "O znaczeniu nowych technologii \u015bwiadczy m.in. ubieg\u0142oroczna decyzja Daimlera o podzieleniu koncernu na trzy cz\u0119\u015bci: Mercedes-Benz AG, Daimler Truck AG and Daimler Mobility AG. Ka\u017cda z nich ma zyska\u0107 znaczn\u0105 autonomi\u0119.", "Z Genewy \u0141ukasz Marciniak (PAP)", "lm/ skr/"]}
{"url": "https://www.bankier.pl/moto/daimler-w-erze-elektromobilnosci-kluczowy-jest-rozwoj-baterii-2692/", "title": ["Daimler: w erze elektromobilno\u015bci kluczowy jest rozw\u00f3j baterii"], "lead": ["W erze elektromobilno\u015bci bateria jest kluczowym elementem samochodu i wymaga du\u017cego nak\u0142adu inwestycyjnego i badawczego. Ju\u017c samo zwi\u0119kszenie g\u0119sto\u015bci energii ogniwa mo\u017ce da\u0107 przewag\u0119 nad konkurencj\u0105 \u2013 powiedzia\u0142 PAP szef bada\u0144 i rozwoju Daimlera Ola Kaellenius."], "text": ["W erze elektromobilno\u015bci bateria jest kluczowym elementem samochodu i wymaga du\u017cego nak\u0142adu inwestycyjnego i badawczego. Ju\u017c samo zwi\u0119kszenie g\u0119sto\u015bci energii ogniwa mo\u017ce da\u0107 przewag\u0119 nad konkurencj\u0105 \u2013 powiedzia\u0142 PAP szef bada\u0144 i rozwoju Daimlera Ola Kaellenius.", "Kaellenius zapowiada\u0142 wcze\u015bniej, \u017ce do 2025 roku ok. 25 proc. samochod\u00f3w produkowanych przez koncern b\u0119dzie pojazdami na baterie. Reszt\u0119 stanowi\u0107 b\u0119d\u0105 wersje benzynowe ze zelektryfikowanymi opcjami.", "\u201eZwi\u0119kszamy inwestycje w elektryfikacj\u0119, przyjmuj\u0105c za cel 2025 rok i dalsz\u0105 przysz\u0142o\u015b\u0107. B\u0119dziemy te\u017c musieli stopniowo ogranicza\u0107 wydatki i inwestycje w dziedzinie silnik\u00f3w spalinowych\u201d \u2013 powiedzia\u0142 na marginesie targ\u00f3w motoryzacyjnych w Genewie.", "Pod koniec ubieg\u0142ego roku niemiecki koncern zapowiedzia\u0142, \u017ce do 2030 roku kupi na potrzeby pojazd\u00f3w elektrycznych ogniwa akumulatorowe o \u0142\u0105cznej warto\u015bci 20 mld euro. Przysz\u0142y prezes Daimlera powiedzia\u0142 PAP, \u017ce mimo tego firma wraz z partnerami intensywnie pracuje nad w\u0142asnymi rozwi\u0105zaniami z zakresu elektromobilno\u015bci. Koncern chce w ten spos\u00f3b zredukowa\u0107 swoj\u0105 zale\u017cno\u015b\u0107 od kosztownych metali ziem rzadkich, m.in. kobaltu, kt\u00f3rego g\u0142\u00f3wnym \u017ar\u00f3d\u0142em jest Demokratyczna Republika Konga w \u015brodkowej Afryce.", "\u201eM\u00f3wi\u0105c o metalach ziem rzadkich trzeba pami\u0119ta\u0107 o katalizatorach, kt\u00f3re s\u0105 obecne w samochodach od dekad. Do ich produkcji niezb\u0119dne s\u0105 platyna, pallad i rod, czyli r\u00f3wnie\u017c bardzo drogie surowce. W przypadku baterii potrzebujemy niklu, manganu i kobaltu \u2013 czyli towar\u00f3w indeksowanych. Jak wszystkie inne surowce podlegaj\u0105 one prawom rynku, a co za tym idzie zmienno\u015bci cen. Aby zminimalizowa\u0107 to zjawisko w przypadku kobaltu trzeba zwyczajnie ograniczy\u0107 jego obecno\u015b\u0107 w mieszance chemicznej ogniwa. Pierwsze generacje baterii mia\u0142y stosunek 1-1-1 (nikiel, mangan i kobalt). Obecnie u\u017cywane to ju\u017c 6-2-2, czyli 60 proc. niklu, 20 proc. manganu i 20 proc. kobaltu. Te, kt\u00f3re teraz kupujemy maj\u0105 stosunek 8-1-1. Natomiast trwaj\u0105 prace nad ogniwem, kt\u00f3re ma 90 proc. niklu, 5 proc. manganu i 5 proc. kobaltu. To ogromna r\u00f3\u017cnica\u201d \u2013 podkre\u015bli\u0142 szefa bada\u0144 i rozwoju niemieckiego koncernu. Zapewni\u0142 jednocze\u015bnie, \u017ce brane s\u0105 r\u00f3wnie\u017c pod uwag\u0119 inne rozwi\u0105zania np. baterie na elektrolit sta\u0142y czy ogniwa paliwowe.", "\u201eJeste\u015bmy w sta\u0142ym kontakcie z kilkoma start-upami i du\u017cymi graczami w kwestii rozwoju technologii baterii. Na razie jest zbyt wcze\u015bnie, aby m\u00f3c oceni\u0107, czy i kiedy kt\u00f3ra\u015b z nich opu\u015bci laboratorium i stanie si\u0119 cz\u0119\u015bci\u0105 masowej produkcji, liczonej w milionach egzemplarzy. Wydaje mi si\u0119, \u017ce mo\u017ce to nast\u0105pi\u0107 po roku 2025. (\u2026) Mamy du\u017cy potencja\u0142 oddzia\u0142u ds. bada\u0144 i rozwoju, kt\u00f3ry blisko wsp\u00f3\u0142pracuje z dostawcami ogniw nad nowymi rozwi\u0105zaniami. Natomiast obecnie opieramy si\u0119 na technologii baterii litowo-jonowych i ich udoskonalaniu\u201d \u2013 t\u0142umaczy\u0142 Kaellenius. Doda\u0142, \u017ce prace prowadzone przez Daimlera u\u0142atwiaj\u0105 negocjacje z dostawcami baterii. Pozwalaj\u0105 m.in. wskazywa\u0107 im rozwi\u0105zania, na kt\u00f3rych nam zale\u017cy \u2013 zaznaczy\u0142.", "\u201eMamy dwie drogi rozwoju. Pierwsza to udoskonalenie baterii litowo-jonowych. Prace dotycz\u0105 zar\u00f3wno anody jak i katody i mamy w tej kwestii za dwa lub trzy pomys\u0142y. W drugim przypadku eliminujemy ogniwa litowo-jonowe i robimy wi\u0119kszy przeskok. Na tym etapie nie mog\u0119 jednak zdradza\u0107 szczeg\u00f3\u0142\u00f3w. Mog\u0119 jednak powiedzie\u0107, \u017ce jest kilku +kandydat\u00f3w+ na przej\u015bcie z fazy +silnej ewolucji+ w kierunku +potencjalnej rewolucji+\u201d \u2013 doda\u0142.", "Przysz\u0142y szef Daimlera zapewni\u0142 jednocze\u015bnie, \u017ce mimo ogromnych inwestycji w samochody elektryczne firma nie zapomina o silnikach spalinowych. Przypomnia\u0142, \u017ce osi\u0105gni\u0119to znacz\u0105cy post\u0119p w jednostkach Diesla, kt\u00f3re s\u0105 zdecydowanie bardziej przyjazne dla \u015brodowiska od poprzednik\u00f3w.", "\u201eRynek silnik\u00f3w Diesla to g\u0142\u00f3wnie Europa. Poprawili\u015bmy problem z emisjami tlenk\u00f3w azotu (NOx) i nasza nowa generacja nap\u0119d\u00f3w wysokopr\u0119\u017cnych jest pod tym wzgl\u0119dem niezwykle efektywna. Zosta\u0142o to sprawdzone w warunkach rzeczywistej jazdy. Nale\u017cy te\u017c pami\u0119ta\u0107, \u017ce diesle maj\u0105 przewag\u0119 w spalaniu rz\u0119du 20-50 proc. nad silnikami benzynowymi. Dlatego w Europie b\u0119d\u0105 one obecne jeszcze przez d\u0142ugi czas\u201d \u2013 zapewni\u0142.", "W maju udzia\u0142owcy Daimlera b\u0119d\u0105 g\u0142osowa\u0107 nad now\u0105 struktur\u0105 korporacyjn\u0105. Wed\u0142ug planu oddzia\u0142y ds. samochod\u00f3w osobowych, ci\u0119\u017car\u00f3wek i mobilno\u015bci maj\u0105 zyska\u0107 wi\u0119ksz\u0105 niezale\u017cno\u015b\u0107 w podejmowaniu decyzji. Wtedy Kaellenius ma oficjalnie rozpocz\u0105\u0107 sprawowaniu funkcji prezesa koncernu.", "Z Genewy \u0141ukasz Marciniak (PAP)", "lm/ je/"]}
{"url": "https://www.bankier.pl/moto/pierwsze-elektryki-toyoty-w-europie-do-2021-r-2698/", "title": ["Pierwsze \u201eelektryki\u201d Toyoty w Europie do 2021 r."], "lead": ["Pierwsze samochody elektryczne Toyoty pojawi\u0105 si\u0119 na europejskim rynku do 2021 roku \u2013 dowiedzia\u0142a si\u0119 PAP podczas targ\u00f3w motoryzacyjnych w Genewie. Wed\u0142ug dyrektora ds. nap\u0119d\u00f3w europejskiego oddzia\u0142u koncernu Thiebaulta Paqueta b\u0119d\u0105 to trzy modele."], "text": ["Pierwsze samochody elektryczne Toyoty pojawi\u0105 si\u0119 na europejskim rynku do 2021 roku \u2013 dowiedzia\u0142a si\u0119 PAP podczas targ\u00f3w motoryzacyjnych w Genewie. Wed\u0142ug dyrektora ds. nap\u0119d\u00f3w europejskiego oddzia\u0142u koncernu Thiebaulta Paqueta b\u0119d\u0105 to trzy modele.", "\u201eInwestujemy w elektryfikacj\u0119 od 20-30 lat, dlatego mamy du\u017ce do\u015bwiadczenie na tym polu. Opracowali\u015bmy wiele technologii, kt\u00f3re mia\u0142y na celu ograniczenie emisji CO2. By\u0142y to hybrydy, hybrydy plug-in, a tak\u017ce nasze samochody elektryczne na baterie (model RAV4 \u2013 PAP) oraz wodorowe\u201d \u2013 powiedzia\u0142 Paquet w kuluarach salonu samochodowego w Genewie. W jego trakcie, wielu producent\u00f3w pokazywa\u0142o swoje zelektryfikowane samochody, kt\u00f3rych wprowadzenie wymusza m.in. zaostrzenie przez UE limit\u00f3w emisji CO2.", "W grudniu 2018 roku negocjatorzy PE i pa\u0144stw cz\u0142onkowskich Unii Europejskiej zawarli kompromis w sprawie nowych zaostrzonych cel\u00f3w emisji CO2 dla pojazd\u00f3w. Do 2030 roku nowe samochody osobowe w UE b\u0119d\u0105 musia\u0142y ograniczy\u0107 emisj\u0119 CO2 o 37,5 proc., a samochody dostawcze o 31 proc. w por\u00f3wnaniu z 2021 rokiem.", "\u201eObecnie sprzedajmy ok. 46 proc. samochod\u00f3w z nap\u0119dami hybrydowymi. Na przysz\u0142y rok wyznaczyli\u015bmy poziom 50 proc., a na 2021 rok 60 proc. Oczywi\u015bcie, chc\u0105c sprosta\u0107 limitom emisji spalin UE b\u0119dziemy musieli si\u0119gn\u0105\u0107 po inne rozwi\u0105zania. Do 2021 roku wprowadzimy na europejski rynek trzy samochody elektryczne na baterie\u201d \u2013 poinformowa\u0142 PAP.", "Zwr\u00f3ci\u0142 jednocze\u015bnie uwag\u0119, \u017ce firma intensywnie pracuje nad akumulatorami samochodowymi nowej generacji. Jego zdaniem ich wprowadzenie mo\u017ce zdecydowanie zmieni\u0107 rynek i doprowadzi\u0107 do upowszechnienie samochod\u00f3w elektrycznych.", "\u201eBaterie na elektrolit sta\u0142y mog\u0105 zmieni\u0107 uk\u0142ad si\u0142 na rynku samochod\u00f3w elektrycznych, mog\u0105 pom\u00f3c w jego rozwoju. Obecnie \u015brednia g\u0119sto\u015b\u0107 energii dla ogniw litowo-jonowych wynosi 250 Wh/kg, natomiast na elektrolit sta\u0142y mog\u0105 osi\u0105ga\u0107 do 750 Wh/kg. Dodatkowo mo\u017cna je znaczenie szybciej \u0142adowa\u0107, bo s\u0105 zdecydowanie bardziej odporne na zmiany temperatury, s\u0105 te\u017c mniej \u0142atwopalne\u201d \u2013 t\u0142umaczy\u0142 przedstawiciel Toyoty.", "Paquet zapewni\u0142 jednocze\u015bnie, \u017ce mimo wysi\u0142k\u00f3w elektryfikacyjnych koncern nadal bardzo powa\u017cnie traktuje rozw\u00f3j silnik\u00f3w spalinowych. Przypomnia\u0142, \u017ce patrz\u0105c globalnie, na wielu rynkach ciesz\u0105 si\u0119 one nadal bardzo du\u017c\u0105 popularno\u015bci\u0105.", "\u201eToyota nadal b\u0119dzie pracowa\u0107 nad silnikami spalinowymi, poniewa\u017c w innych cz\u0119\u015bciach \u015bwiata jest nadal du\u017ce zapotrzebowanie na nie\u201d \u2013 doda\u0142.", "\u201eChcemy, by do 2025 roku \u2013 ka\u017cdy z naszych modeli, oferowanych globalnie, mia\u0142 opcj\u0119 elektryfikacji. Do 2030 roku planujemy, \u017ce po\u0142owa produkcji \u015bwiatowej b\u0119dzie zelektryfikowana z tego 10 proc. maj\u0105 stanowi\u0107 auta na baterie lub zasilane ogniwami paliwowymi. Czyli, w 2030 roku po\u0142ow\u0105 sprzedawanych samochod\u00f3w b\u0119d\u0105 te z jednostkami konwencjonalnymi. Musimy tym samym usprawnia\u0107 silniki spalinowe, w tym diesle. Do tego uwa\u017cam, \u017ce mo\u017cna produkowa\u0107 nap\u0119dy wysokopr\u0119\u017cne, kt\u00f3re b\u0119d\u0105 przyjazne dla \u015brodowiska i emituj\u0105 ma\u0142a CO2\u201d \u2013 doda\u0142.", "W 2018 roku Toyota sprzeda\u0142a na \u015bwiecie ponad 10,5 mln samochod\u00f3w. Tym samym uplasowa\u0142a si\u0119 na drugim miejscu po Volkswagenie. Koncern zak\u0142ada, \u017ce w 2030 b\u0119dzie produkowa\u0107 5,5 mln aut zelektryfikowanych.", "Z Genewy \u0141ukasz Marciniak"]}
{"url": "https://www.bankier.pl/moto/baterie-samochodowe-mozna-wykorzystac-do-innych-celow-2702/", "title": ["Baterie samochodowe mo\u017cna wykorzysta\u0107 do innych cel\u00f3w"], "lead": ["Zu\u017cyte w trakcie eksploatacji samochodu baterie mog\u0105 znale\u017a\u0107 inne zastosowania, r\u00f3wnie\u017c poza motoryzacj\u0105 \u2013 powiedzia\u0142 PAP dyrektor ds. nap\u0119d\u00f3w europejskiego oddzia\u0142u Toyoty Thiebault Paquet."], "text": ["Zu\u017cyte w trakcie eksploatacji samochodu baterie mog\u0105 znale\u017a\u0107 inne zastosowania, r\u00f3wnie\u017c poza motoryzacj\u0105 \u2013 powiedzia\u0142 PAP dyrektor ds. nap\u0119d\u00f3w europejskiego oddzia\u0142u Toyoty Thiebault Paquet.", "\u201eZ do\u015bwiadczenia wiemy, \u017ce akumulatory, kt\u00f3re odzyskujemy z samochod\u00f3w, mog\u0105 mie\u0107 dalsze zastosowanie. Czasami wystarczy zregenerowa\u0107 ogniwo, dzi\u0119ki czemu b\u0119dzie mo\u017cna dalej korzysta\u0107 z akumulatora, nawet w motoryzacji. Dotyczy to samochod\u00f3w starszych o du\u017cym przebiegu, do kt\u00f3rych nie op\u0142aca si\u0119 kupowa\u0107 nowych baterii. To pierwszy krok. Drugi zak\u0142ada wykorzystanie zu\u017cytych akumulator\u00f3w samochodowych w infrastrukturze, np. do obs\u0142ugi most\u00f3w zwodzonych\u201d \u2013 powiedzia\u0142 rozm\u00f3wca PAP.", "Obecnie najbardziej popularnym typem baterii samochodowych s\u0105 ogniwa litowo-jonowe. Do ich produkcji wykorzystywane s\u0105 drogie surowce, takie jak nikiel, mangan i kobalt, co znacz\u0105co wp\u0142ywa na cen\u0119 akumulator\u00f3w. Zdaniem Paqueta recykling ogniwa powinien by\u0107 jednak ostateczno\u015bci\u0105.", "\u201eBaterie same w sobie s\u0105 niezwykle cenne, chocia\u017cby ze wzgl\u0119du na ilo\u015b\u0107 kosztownych materia\u0142\u00f3w potrzebnych do ich produkcji. Lepiej unika\u0107 recyklingu ze wzgl\u0119du na problem z odzyskaniem niekt\u00f3rych surowc\u00f3w\u201d \u2013 doda\u0142.", "Na pocz\u0105tku przysz\u0142ej dekady na rynku ma si\u0119 pojawi\u0107 druga generacja samochodu wodorowego Toyoty. Zdaniem Paqueta in\u017cynierom uda\u0142o si\u0119 m.in. zmniejszy\u0107 koszty produkcji wzgl\u0119dem poprzednika, kt\u00f3rego cena w Europie zaczyna\u0142a si\u0119 od 60 tys. euro.", "\u201eNowa generacja samochodu wodorowego Mirai b\u0119dzie ta\u0144sza w produkcji. Skal\u0119 tego zjawiska mo\u017cna zobrazowa\u0107 na przyk\u0142adzie g\u0119sto\u015bci energii. Jednym z problem\u00f3w ze stosami ogniw paliwowych jest usuni\u0119cie wody, kt\u00f3ra jest produktem ubocznym dzia\u0142ania systemu. Je\u015bli w nich pozostanie, to zablokuje tlen, kt\u00f3ry nie wejdzie w reakcj\u0119 z jonami wodoru. W tym samym czasie brak wilgoci w membranie zablokuje jony. Dlatego wielu producent\u00f3w stosuje nawil\u017cacze ogniw paliwowych. Nam uda\u0142o si\u0119 zrezygnowa\u0107 z tego komponentu. Jednak pozwoli\u0142o nam zwi\u0119kszy\u0107 efektywno\u015b\u0107 i g\u0119sto\u015b\u0107 energii ogniwa. Dodatkowo zmniejszy\u0142o koszty produkcji\u201d \u2013 t\u0142umaczy\u0142. Samoch\u00f3d oferowa\u0142 zasi\u0119g ok. 500 km.", "Wod\u00f3r mo\u017cna pozyskiwa\u0107 z wielu materia\u0142\u00f3w, m.in. odpad\u00f3w komunalnych i rolniczych czy gazu ziemnego. Do jego produkcji nadaje si\u0119 te\u017c energia wodna, s\u0142oneczna oraz wiatrowa. Energia zasilaj\u0105ca silnik elektryczny, kt\u00f3ry nap\u0119dza samoch\u00f3d na wod\u00f3r, jest produkowana w ogniwach paliwowych zamontowanych wewn\u0105trz auta. Produktem ubocznym pracy ogniw paliwowych jest woda destylowana. (PAP)", "Z Genewy \u0141ukasz Marciniak (PAP)", "lm/ pad/"]}
{"url": "https://www.bankier.pl/moto/tesla-jednak-podnosi-ceny-2705/", "title": ["Tesla jednak podnosi ceny"], "lead": ["Mimo \u017ce jeszcze tydzie\u0144 temu Tesla o\u015bwiadczy\u0142a, \u017ce zamknie wi\u0119kszo\u015b\u0107 salon\u00f3w sprzeda\u017cy oraz obni\u017cy ceny modeli o 6 proc., teraz zmieni\u0142a zdanie. Ceny wzrosn\u0105, ale o 3 proc., a cz\u0119\u015b\u0107 salon\u00f3w pozostanie na rynku. Wzrost nie b\u0119dzie obejmowa\u0142 nowego modelu 3 \u2013 ", "donosi BBC", "."], "text": ["Mimo \u017ce jeszcze tydzie\u0144 temu Tesla o\u015bwiadczy\u0142a, \u017ce zamknie wi\u0119kszo\u015b\u0107 salon\u00f3w sprzeda\u017cy oraz obni\u017cy ceny modeli o 6 proc., teraz zmieni\u0142a zdanie. Ceny wzrosn\u0105, ale o 3 proc., a cz\u0119\u015b\u0107 salon\u00f3w pozostanie na rynku. Wzrost nie b\u0119dzie obejmowa\u0142 nowego modelu 3 \u2013 ", ".", ", szykuj\u0105c si\u0119 na kwartaln\u0105 strat\u0119. Ostatecznie ceny mia\u0142y zosta\u0107 obni\u017cone o 6 proc., przed miesi\u0105cem o 1,1 tys. dol., a w styczniu o 2,1 tys. dolar\u00f3w. Sprzeda\u017c samochod\u00f3w mia\u0142a r\u00f3wnie\u017c odbywa\u0107 si\u0119 ju\u017c wy\u0142\u0105cznie online, a dost\u0119pne salony mia\u0142y zosta\u0107 zamkni\u0119te. Takie decyzje biznesowe by\u0142y podyktowanie obni\u017ceniem ceny modelu 3 w Stanach Zjednoczonych do 35 tys. dol.", "Firma Elona Muska zadecydowa\u0142a, \u017ce zamknie jedynie po\u0142ow\u0119 salon\u00f3w, co prze\u0142o\u017cy si\u0119 na zredukowanie oszcz\u0119dno\u015bci, ale r\u00f3wnie\u017c b\u0119dzie wi\u0105za\u0142o si\u0119 z podniesieniem cen samochod\u00f3w na \u015bwiecie o 3 proc. Na t\u0119 chwil\u0119 Tesla ma 378 swoich salon\u00f3w, jednak nie podano, kt\u00f3re zostan\u0105 zamkni\u0119te.", "\u201ePrzez ostatnie dwa tygodnie uwa\u017cnie oceniali\u015bmy ka\u017cd\u0105 lokalizacj\u0119 sprzeda\u017cy detalicznej Tesli i postanowili\u015bmy zachowa\u0107 znacznie wi\u0119cej sklep\u00f3w ni\u017c wcze\u015bniej zapowiadano, poniewa\u017c nadal b\u0119dziemy je ocenia\u0107 w nadchodz\u0105cych miesi\u0105cach\u201d \u2013\u00a0 poda\u0142a firma.", "Podczas gdy ceny s\u0105 obni\u017cane do modelu 3 \u015bredniego rynku, ceny wzrosn\u0105 w przypadku dro\u017cszych wariant\u00f3w modelu 3, a tak\u017ce modeli S i X, kt\u00f3re mog\u0105 ju\u017c kosztowa\u0107 do 87 000 funt\u00f3w. Klienci mog\u0105 zamawia\u0107 po istniej\u0105cych cenach do 18 marca."]}
{"url": "https://www.bankier.pl/moto/marka-samochodow-infiniti-wycofuje-sie-z-europy-2710/", "title": ["Marka samochod\u00f3w Infiniti wycofuje si\u0119 z Europy"], "lead": ["Z europejskiego rynku motoryzacyjnego zniknie luksusowa marka nale\u017c\u0105ca do Nissana. Infiniti zako\u0144czy produkcj\u0119 i sprzeda\u017c w Europie Zachodniej \u2013 sie\u0107 salon\u00f3w b\u0119dzie wygaszana od 2020 roku\u00a0\u2212 ", "donosi agencja Reutera."], "text": ["Z europejskiego rynku motoryzacyjnego zniknie luksusowa marka nale\u017c\u0105ca do Nissana. Infiniti zako\u0144czy produkcj\u0119 i sprzeda\u017c w Europie Zachodniej \u2013 sie\u0107 salon\u00f3w b\u0119dzie wygaszana od 2020 roku\u00a0\u2212 ", "Nissan podj\u0105\u0142 decyzj\u0119 na podstawie czystego rachunku biznesowego. Sprzeda\u017c luksusowych modeli Q30 i QX30 na Starym Kontynencie jest zwyczajnie nieop\u0142acalna. Dodatkowym utrudnieniem s\u0105 ", "\u00a0\u2212 dopasowywanie produkcji do nowych wymog\u00f3w nie zwr\u00f3ci si\u0119 przy tak s\u0142abej sprzeda\u017cy.", "Produkcja w brytyjskim Sunderland b\u0119dzie ograniczana od po\u0142owy 2019 roku. Prawdopodobnie brytyjska fabryka nie otrzyma tak\u017ce do produkcji SUV-a nowej generacji, w zwi\u0105zku z obawami o skutki brexitu. X-Trail zjedzie najpewniej z japo\u0144skich linii monta\u017cowych.", "Europa Zachodnia nie jest dla zagranicznych marek dobrym rynkiem, bo obowi\u0105zuje tu silna konkurencja ze strony lokalnych producent\u00f3w. Zar\u00f3wno Audi, Mercedes-Benz czy BMW maj\u0105 ugruntowan\u0105 pozycj\u0119 w Europie oferuj\u0105c t\u0119 sam\u0105 gam\u0119 samochod\u00f3w. \u2013 Europa Zachodnia pozostaje najtrudniejszym regionem w konkurowaniu na rynku samochod\u00f3w premium \u2013 powiedzia\u0142 Trevor Hale, rzecznik Infiniti.", "Rezygnuj\u0105c z konkurencji na rynku europejskim marka chce przeznaczy\u0107 zaoszcz\u0119dzone pieni\u0105dze na elektryfikacj\u0119 swojego portfolio.", "Istnieje tak\u017ce prawdopodobie\u0144stwo, \u017ce marka zniknie tak\u017ce z Polski. Jak powiedzia\u0142 rzecznik prasowy importera marki Infiniti na polski rynek w rozmowie z Interi\u0105, decyzja nie zosta\u0142a jeszcze ostatecznie podj\u0119ta, a sprzeda\u017c b\u0119dzie prowadzona co najmniej do marca przysz\u0142ego roku. B\u0119d\u0105 natomiast pr\u00f3by wcielenia polskiej sieci dystrybucyjnej do podmiotu zarz\u0105dzaj\u0105cego sprzeda\u017c\u0105 Infiniti w Europie Wschodniej, kt\u00f3ra ma nadal by\u0107 prowadzona."]}
{"url": "https://www.bankier.pl/moto/vw-pracujemy-nad-optymalizacja-silnikow-spalinowych-2713/", "title": ["VW: pracujemy nad optymalizacj\u0105 silnik\u00f3w spalinowych"], "lead": ["Mimo du\u017cych nak\u0142ad\u00f3w na elektryfikacj\u0119 Volkswagen pracuje nad optymalizacj\u0105 silnik\u00f3w spalinowych pod k\u0105tem emisji i wydajno\u015bci. Rozwijane b\u0119d\u0105 te\u017c nap\u0119dy Diesla \u2013 zapowiedzia\u0142 w rozmowie z PAP Frank Welsch, cz\u0142onek zarz\u0105du VW odpowiedzialny za badania i rozw\u00f3j."], "text": ["Mimo du\u017cych nak\u0142ad\u00f3w na elektryfikacj\u0119 Volkswagen pracuje nad optymalizacj\u0105 silnik\u00f3w spalinowych pod k\u0105tem emisji i wydajno\u015bci. Rozwijane b\u0119d\u0105 te\u017c nap\u0119dy Diesla \u2013 zapowiedzia\u0142 w rozmowie z PAP Frank Welsch, cz\u0142onek zarz\u0105du VW odpowiedzialny za badania i rozw\u00f3j.", "W grudniu ubieg\u0142ego roku szef strategii VW Michael Jost zapowiedzia\u0142, \u017ce ostatnia generacja silnik\u00f3w spalinowych koncernu pojawi si\u0119 w 2026 roku. Do tego czasu jednak jednostki te b\u0119d\u0105 rozwijane \u2013 zapewni\u0142 Welsch w kuluarach salonu motoryzacyjnego w Genewie. Jego zdaniem jednym z kluczowych zada\u0144 w tym obszarze jest optymalizacja nap\u0119d\u00f3w. Musz\u0105 one spe\u0142nia\u0107 zaostrzane normy \u015brodowiskowe.", "Cz\u0142onek zarz\u0105du VW przypomnia\u0142, \u017ce m\u00f3wi\u0105c o silnikach trzeba ca\u0142y czas mie\u0107 na wzgl\u0119dzie rynek i jego potrzeby.", "\u201eOczywi\u015bcie inwestujemy znaczne kwoty w platform\u0119 MEB (modu\u0142owa platforma do produkcji aut elektrycznych). Do 2025 chcemy sprzedawa\u0107 milion samochod\u00f3w elektrycznych, a przypominam, \u017ce ju\u017c w ubieg\u0142ym roku dostarczyli\u015bmy ponad 6 mln pojazd\u00f3w. Je\u015bli auta elektryczne b\u0119d\u0105 odpowiada\u0107 za 20 proc. naszej sprzeda\u017cy, to nadal 80 proc. stanowi\u0107 b\u0119d\u0105 egzemplarze z silnikami spalinowymi\u201d \u2013 t\u0142umaczy\u0142 Welsch.", "\u201eTrzeba pami\u0119ta\u0107, \u017ce poza rodzin\u0105 samochod\u00f3w elektrycznych ID pracujemy nad 50 innymi pojazdami na platformie MQB (strategia firmy polegaj\u0105ca na wykorzystaniu wsp\u00f3lnej konstrukcji modu\u0142owej). Rozwijamy nap\u0119dy nowej generacji, w tym diesle EVO, kt\u00f3re b\u0119d\u0105 zoptymalizowane zar\u00f3wno pod k\u0105tem pracy, jak i emisji. To samo dotyczy jednostek spalinowych, mamy przecie\u017c now\u0105 jednostk\u0119 1,5 l, a teraz zmierzamy w kierunku silnik\u00f3w o pojemno\u015bci 1 l z trzema cylindrami dla przysz\u0142ego Golfa. (\u2026) Nasze portfolio b\u0119dzie sk\u0142ada\u0107 si\u0119 cz\u0119\u015bciowo z samochod\u00f3w elektrycznych jak i spalinowych, tak\u017ce w wersjach zelektryfikowanych. Przysz\u0142y Golf b\u0119dzie dost\u0119pny np. z mi\u0119kk\u0105 hybryd\u0105 (mild hybrid), mamy te\u017c hybrydy plug-in, a tak\u017ce zwyk\u0142e hybrydy\u201d \u2013 poinformowa\u0142 przedstawiciel niemieckiego koncernu.", "W grudniu 2018 roku negocjatorzy PE i pa\u0144stw cz\u0142onkowskich Unii Europejskiej zawarli kompromis w sprawie nowych zaostrzonych cel\u00f3w emisji CO2 dla pojazd\u00f3w. Do 2030 roku nowe samochody osobowe w UE b\u0119d\u0105 musia\u0142y ograniczy\u0107 emisj\u0119 CO2 o 37,5 proc., a samochody dostawcze o 31 proc. w por\u00f3wnaniu z 2021 rokiem. Wymusza to na producentach radykalne obni\u017cenie emisji flot. Obecne regulacje UE zak\u0142adaj\u0105, \u017ce w 2021 roku \u015bredni limit emisji CO2 dla floty nowych samochod\u00f3w wynosi 95 gram\u00f3w na km.", "\u201eNadal pracujemy nad optymalizacj\u0105 nap\u0119d\u00f3w pod k\u0105tem emisji CO2. Nie wiem, czy uda si\u0119 osi\u0105gn\u0105\u0107 redukcje dwucyfrowe, ale chcemy tego dokona\u0107. To zale\u017cy od samochodu i tego, co chcemy osi\u0105gn\u0105\u0107, poniewa\u017c mamy tak r\u00f3\u017cne pojazdy jak Polo czy Tiguan. Na pewno nowe diesle b\u0119d\u0105 mie\u0107 ograniczone emisje szkodliwych substancji. W przypadku tlenk\u00f3w azotu chcemy np. zej\u015b\u0107 z wynik\u00f3w dwucyfrowych do jednocyfrowych. Zreszt\u0105 wida\u0107 to ju\u017c po obecnych autach, kt\u00f3re s\u0105 poddawane testom prowadzonym przez zewn\u0119trzne instytucje. To ogromny krok w kierunku przygotowania si\u0119 na norm\u0119 Euro 7, kt\u00f3ra zacznie dla nas obowi\u0105zywa\u0107 ju\u017c od 2022 roku. Jeste\u015bmy na etapie konsultacji z dostawcami, aby mie\u0107 pewno\u015b\u0107, \u017ce cz\u0119\u015bci potrzebne do produkcji nowych samochod\u00f3w b\u0119d\u0105 dost\u0119pne w ci\u0105gu trzech lat i raptem dw\u00f3ch sezon\u00f3w zimowych, kt\u00f3re mamy na testy. Musimy sprawdzi\u0107 te jednostki zar\u00f3wno przy silnych mrozach, jak i w upa\u0142ach\u201d \u2013 podkre\u015bli\u0142 Welsch.", "W ubieg\u0142ym roku Volkswagen odnotowa\u0142 rekord sprzeda\u017cy i dostarczy\u0142 6,24 mln samochod\u00f3w na ca\u0142y \u015bwiecie. To wynik lepszy o 0,2 proc. w por\u00f3wnaniu z 2017 rokiem. Firma odnotowa\u0142a wzrosty w Ameryce Po\u0142udniowej (13,1 proc.), USA (4,2 proc.) i Europie (3,6 proc.). Zdaniem analityk\u00f3w kluczem do sukcesu koncernu by\u0142a m.in. sprzeda\u017c SUV-\u00f3w.", "Volkswagen elektryfikuje modele wszystkich marek w grupie, a inwestycje, jakie przeznaczy\u0142 na ten cel do 2023 roku wynios\u0105 ponad 30 mld euro. Udzia\u0142 pojazd\u00f3w na pr\u0105d we flocie grupy ma do 2030 roku wzrosn\u0105\u0107 do co najmniej 40 proc.", "Z Genewy \u0141ukasz Marciniak"]}
{"url": "https://www.bankier.pl/moto/vw-firmy-motoryzacyjne-musza-inwestowac-w-infrastrukture-dla-aut-elektrycznych-2719/", "title": ["VW: firmy motoryzacyjne musz\u0105 inwestowa\u0107 w infrastruktur\u0119 dla aut elektrycznych"], "lead": ["Jednym z kluczowych warunk\u00f3w popularyzacji samochod\u00f3w elektrycznych jest zapewnienie dost\u0119pu do infrastruktury \u0142adowania. Dlatego koncerny motoryzacyjne musia\u0142y zacz\u0105\u0107 inwestowa\u0107 r\u00f3wnie\u017c na tym polu \u2013 powiedzia\u0142 PAP cz\u0142onek zarz\u0105du VW Frank Welsch."], "text": ["Jednym z kluczowych warunk\u00f3w popularyzacji samochod\u00f3w elektrycznych jest zapewnienie dost\u0119pu do infrastruktury \u0142adowania. Dlatego koncerny motoryzacyjne musia\u0142y zacz\u0105\u0107 inwestowa\u0107 r\u00f3wnie\u017c na tym polu \u2013 powiedzia\u0142 PAP cz\u0142onek zarz\u0105du VW Frank Welsch.", "Volkswagen elektryfikuje modele wszystkich marek w grupie, a inwestycje na ten cel do 2023 roku wynios\u0105 ponad 30 mld euro. Udzia\u0142 pojazd\u00f3w na pr\u0105d we flocie grupy ma do 2030 roku wzrosn\u0105\u0107 do co najmniej 40 proc. Do 2028 r. marki koncernu maj\u0105 wprowadzi\u0107 na rynek \u0142\u0105cznie blisko 70 nowych, w pe\u0142ni elektrycznych modeli.", "Welsch, kt\u00f3ry odpowiada w Volkswagenie za badania i rozw\u00f3j, przypomnia\u0142 jednak w rozmowie z PAP, \u017ce upowszechnienie tych pojazd\u00f3w wymaga odpowiedniej infrastruktury i us\u0142ug.", "\u201eInwestuj\u0105c w samochody elektryczne musimy budowa\u0107 wok\u00f3\u0142 nich ca\u0142y ekosystem produkt\u00f3w i us\u0142ug. Kilka lat temu nie s\u0105dzili\u015bmy jednak, \u017ce jest to nasza rola. Spodziewali\u015bmy si\u0119, \u017ce rz\u0105dy odrobin\u0119 pomog\u0105 przemys\u0142owi w budowie i przygotowaniu infrastruktury. Nie wykaza\u0142y jednak zaanga\u017cowania, jakiego oczekiwali\u015bmy, i w obliczu gotowych do produkcji samochod\u00f3w elektrycznych musieli\u015bmy podj\u0105\u0107 zdecydowane kroki. Prosz\u0119 pami\u0119ta\u0107, \u017ce w przypadku tego typu pojazd\u00f3w kluczowe s\u0105 ich zasi\u0119gi, ceny i infrastruktura\u201d \u2013 przekonywa\u0142 podczas salonu samochodowego w Genewie.", "Jak doda\u0142, VW nie jest jedynym koncernem, kt\u00f3ry dostrzeg\u0142 konieczno\u015b\u0107 dzia\u0142ania.", "\u201eRazem z BMW, Daimlerem i Fordem za\u0142o\u017cyli\u015bmy sie\u0107 stacji szybkiego \u0142adowania IONITY. W ramach projektu maj\u0105 powsta\u0107 punkty co 120 km na ka\u017cdej autostradzie\u201d \u2013 podkre\u015bli\u0142 Welsch.", "IONITY to sp\u00f3\u0142ka joint venture, kt\u00f3rej zadaniem jest budowa szybkich \u0142adowarek. Za\u0142o\u017cy\u0142y j\u0105 firmy: BMW, Daimler, Ford oraz Volkswagen. Do projektu do\u0142\u0105czy\u0142y te\u017c Tank & Rast, Circle K, OMV i Shell. Do 2020 r. w ramach sieci ma powsta\u0107 oko\u0142o 400 stacji HPC (High-Power-Charging) o mocy do 350 kW. \u0141adowarki zostan\u0105 uruchomione w 18 krajach, w tym w Polsce.", "Welsch wskaza\u0142, \u017ce obecnie samochody elektryczne s\u0105 wykorzystywane g\u0142\u00f3wnie w miastach i na kr\u00f3tszych trasach. W zwi\u0105zku z tym ich u\u017cytkownicy wymagaj\u0105 nie tylko punkt\u00f3w szybkiego \u0142adowania, ale \u0142adowarek domowych.", "\u201eObecnie pojazdy elektryczne s\u0105 kupowane jako tzw. drugie auta dla rodzin mieszkaj\u0105cych w domach pod miastem. Dlatego zaoferujemy im tzw. wallboksy dost\u0119pne podczas zakupu samochodu elektrycznego z rodziny ID. Potrafi\u0105 one dostatecznie na\u0142adowa\u0107 samoch\u00f3d w ci\u0105gu kilku godzin. Dodatkowo nale\u017cy pami\u0119ta\u0107 o jednej kluczowej sprawie \u2013 zielonej energii. Dlatego za\u0142o\u017cyli\u015bmy firm\u0119 Elli, kt\u00f3ra j\u0105 dostarcza\u201d \u2013 wskaza\u0142. Doda\u0142, \u017ce aby samochody elektryczne mia\u0142y pozytywny wp\u0142yw na otoczenie, musz\u0105 by\u0107 zasilane zielon\u0105 energi\u0105.", "Elli dzia\u0142a w modelu B2B. Pr\u0105d b\u0119dzie pochodzi\u0107 m.in. z elektrowni wodnych, a tak\u017ce innych \u017ar\u00f3de\u0142 certyfikowanych przez niemieck\u0105 agencj\u0119 TUV.", "Welsch zwr\u00f3ci\u0142 te\u017c uwag\u0119 na kwesti\u0119 ponownego wykorzystania baterii po okresie \u017cycia produktowego samochodu elektrycznego. Jego zdaniem cena surowc\u00f3w wykorzystanych do jej produkcji wyklucza utylizacj\u0119 zaraz po wyj\u0119ciu ze starego pojazdu.", "\u201eGwarantujemy, \u017ce po o\u015bmiu latach korzystania z samochodu elektrycznego jego bateria b\u0119dzie mia\u0142a pojemno\u015b\u0107 rz\u0119du 80 proc. Gdy pojazd do nas wr\u00f3ci po zako\u0144czeniu swojego cyklu \u017cycia produktowego, to bateria z poziomem nawet poni\u017cej 80 proc. b\u0119dzie mie\u0107 du\u017c\u0105 warto\u015b\u0107, tak ze wzgl\u0119du na materia\u0142y wykorzystane do jej produkcji, jak i jej funkcjonalno\u015b\u0107. Nie b\u0119dziemy jej recyklingowa\u0107, by\u0142oby to szale\u0144stwem\u201d \u2013 m\u00f3wi\u0142 Welsch.", "Jak t\u0142umaczy\u0142, s\u0105 dwie mo\u017cliwo\u015bci wykorzystania takich baterii: w urz\u0105dzeniach szybkiego \u0142adowania, szczeg\u00f3lnie potrzebnych w miejscach bez odpowiedniej infrastruktury, a tak\u017ce w instalacjach domowych, np. w po\u0142\u0105czeniu z panelami fotowoltaicznymi na dachu. \u201eW ten spos\u00f3b mog\u0105 s\u0142u\u017cy\u0107 przez nast\u0119pne lata. Dopiero p\u00f3\u017aniej mo\u017cna my\u015ble\u0107 o recyklingu i wykorzystaniu pozyskanych materia\u0142\u00f3w w bateriach nowej generacji\u201d \u2013 t\u0142umaczy\u0142.", "Samochody elektryczne powstaj\u0105ce na platformie MEB b\u0119d\u0105 korzysta\u0107 z baterii litowo-jonowych. Jednak VW nie wyklucza w przysz\u0142o\u015bci innych rozwi\u0105za\u0144.", "\u201eVolkswagen zainwestowa\u0142 w ameryka\u0144skiego producenta baterii na elektrolit sta\u0142y QuantumScape, kt\u00f3ry jest najbardziej zaawansowany je\u015bli chodzi o to rozwi\u0105zanie. Dostrzegamy, \u017ce ta technologia mo\u017ce by\u0107 pomocna, szczeg\u00f3lnie w kontek\u015bcie wi\u0119kszej g\u0119sto\u015bci energii i lepszych parametr\u00f3w bezpiecze\u0144stwa. Ma to szczeg\u00f3lne znaczenie podczas wypadk\u00f3w, gdy\u017c baterie na elektrolit sta\u0142y s\u0105 bardziej odporne na uszkodzenia mechaniczne\u201d \u2013 powiedzia\u0142.", "Na razie jednak \u2013 jak m\u00f3wi\u0142 \u2013 ten typ ogniw pozostaje w planach, \u201eponiewa\u017c nie mamy dowod\u00f3w na to, czy sprawdz\u0105 si\u0119 one podczas produkcji na masow\u0105 skal\u0119\u201d. \u201eWiemy, \u017ce QuantumScape to wybitni specjali\u015bci z dziedziny elektrochemii i technologii bezpiecze\u0144stwa i \u017ce robi\u0105 ci\u0105g\u0142e post\u0119py, jednak obecnie musimy polega\u0107 na bateriach litowo-jonowych. To jedyna technologia gotowa do masowej produkcj\u0119 i na tyle bezpieczna, aby korzysta\u0107 z niej na ulicach\u201d \u2013 oceni\u0142 cz\u0142onek zarz\u0105du VW.", "Podczas rozmowy z PAP zapewni\u0142 te\u017c, \u017ce koncern nie obawia si\u0119 potencjalnych problem\u00f3w ani skok\u00f3w cen na rynku materia\u0142\u00f3w ziem rzadkich, kt\u00f3re s\u0105 kluczowe dla produkcji baterii. Poinformowa\u0142, \u017ce pracuj\u0105c nad strategi\u0105 wdro\u017cenia platformy MEB, firma zapewni\u0142a sobie stabilne dostawy baterii od podmiot\u00f3w trzecich. Dostawcami ogniw s\u0105 takie firmy jak LG Chem, SKI, CATL i Samsung. (PAP)", "Z Genewy \u0141ukasz Marciniak (PAP)", "lm/ pad/"]}
{"url": "https://www.bankier.pl/moto/tesla-pokazala-model-y-elektrycznego-suv-a-ceny-zaczynaja-sie-od-39-000-dolarow-2718/", "title": ["Tesla pokaza\u0142a model y \u2013 elektrycznego SUV-a. Ceny zaczynaj\u0105 si\u0119 od 39 000 dolar\u00f3w"], "lead": ["Tesla model y zosta\u0142a oficjalnie zaprezentowana. Elektryczny SUV ma uzupe\u0142ni\u0107 portfolio ameryka\u0144skiego przedsi\u0119biorstwa o bardzo popularny segment aut osobowych. Tesla model y ma kosztowa\u0107 co najmniej 39 000 dol."], "text": ["Tesla model y zosta\u0142a oficjalnie zaprezentowana. Elektryczny SUV ma uzupe\u0142ni\u0107 portfolio ameryka\u0144skiego przedsi\u0119biorstwa o bardzo popularny segment aut osobowych. Tesla model y ma kosztowa\u0107 co najmniej 39 000 dol.", "Na oficjalnej prezentacji prowadzonej przez Elona Muska, na scen\u0119 wjecha\u0142 na scen\u0119 nowy model y. Samoch\u00f3d pomimo tego, \u017ce reprezentuje typ nadwozia nieobecny dotychczas w katalogu Tesli \u2013 niezwykle popularnych, tak\u017ce w Polsce, SUV-\u00f3w, to nie jest jedynym wi\u0119kszym elektrykiem. Produkowanemu od kilku lat modelowi x bli\u017cej jest do crossovera.", "Sama konstrukcja jednoznacznie wskazuje na przynale\u017cno\u015b\u0107 do oferty Tesli \u2013 maska z frontu przypomina dotychczasowe modele. Musk zapowiedzia\u0142 tak\u017ce, \u017ce podobnie jak poprzednicy, model y b\u0119dzie r\u00f3wnie bezpieczny. Przypomnijmy, \u017ce ", ".", "Auto posiada 7 miejsc i panoramiczny szklany dach, jak w modelu 3. Samoch\u00f3d b\u0119dzie wyposa\u017cony w funkcj\u0119 autopilota, a na kierownicy znajdzie si\u0119 przycisk do g\u0142osowego zarz\u0105dzania komputerem pok\u0142adowym.", "Najta\u0144sza wersja modelu y ma kosztowa\u0107 39 000 dolar\u00f3w, ale tak, jak w przypadku modelu 3, Tesla najpierw b\u0119dzie produkowa\u0142a i dostarcza\u0142a dro\u017csze wersje, na kt\u00f3rych wypracuje wy\u017csze mar\u017ce. Te kosztuj\u0105ce od 47 000 do 60 000 dolar\u00f3w maj\u0105 zosta\u0107 dostarczone do nabywc\u00f3w ju\u017c na jesieni 2020 roku. Najta\u0144szy wariant dopiero na wiosn\u0119 2021 roku i przejedzie na jednym \u0142adowaniu 370 km. Samoch\u00f3d w opcji z najwi\u0119kszym zasi\u0119giem ma kosztowa\u0107 47 000 dol. i mie\u0107 zasi\u0119g ok. 480 km."]}
{"url": "https://www.bankier.pl/moto/bedzie-nowy-system-poboru-oplat-na-autostradach-2724/", "title": ["B\u0119dzie nowy system poboru op\u0142at na autostradach"], "lead": ["Sejm znowelizowa\u0142 ustaw\u0119 o drogach publicznych, co pozwoli na wyb\u00f3r podmiotu publicznego, kt\u00f3ry zbuduje nowy elektroniczny system poboru op\u0142at."], "text": ["Sejm znowelizowa\u0142 ustaw\u0119 o drogach publicznych, co pozwoli na wyb\u00f3r podmiotu publicznego, kt\u00f3ry zbuduje nowy elektroniczny system poboru op\u0142at.", "Za by\u0142o 230 pos\u0142\u00f3w, 29 wstrzyma\u0142o si\u0119, 161 pos\u0142\u00f3w g\u0142osowa\u0142o przeciw.", "Bogdan Rzo\u0144ca (PiS), przedstawiaj\u0105c w pi\u0105tek w Sejmie sprawozdanie komisji infrastruktury z prac nad projektem powiedzia\u0142, \u017ce ka\u017cde uszczelnienie i poprawienie systemu poboru op\u0142at b\u0119dzie mia\u0142o bardzo dobry wp\u0142yw na Krajowy Fundusz Drogowy, kt\u00f3ry jest jednym ze \u017ar\u00f3de\u0142 finansowania dr\u00f3g w Polsce.", "\u201ePoza tym wchodzimy w taki etap, kiedy ca\u0142y system poboru op\u0142at jest uzale\u017cniony od administracji publicznej. Nie ma ju\u017c prywatnych podmiot\u00f3w, administracja publiczna w pe\u0142ni kontroluje system poboru op\u0142at\u201d \u2013 powiedzia\u0142 Rzo\u0144ca.", "Pos\u0142owie opozycji zarzucali, \u017ce ustawa pozwoli na inwigilacj\u0119 poruszaj\u0105cych si\u0119 po drogach obywateli przez s\u0142u\u017cby specjalne.", "\u201eTa ustawa tylko pozornie dotyczy dr\u00f3g. Faktycznie dotyczy zaopatrzenia s\u0142u\u017cb specjalnych w narz\u0119dzia do powszechnej i totalnej inwigilacji na drogach publicznych. Minister infrastruktury zamiast finansowa\u0107 budow\u0119 dr\u00f3g, b\u0119dzie finansowa\u0142 infrastruktur\u0119 pa\u0144stwa policyjnego\u201d \u2013 powiedzia\u0142 Cezary Grabarczyk z PO-KO.", "\u201eProjekt wprowadza w zasadzie dowolno\u015b\u0107 wyboru wykonawcy i ukrywa informacj\u0119, ile to b\u0119dzie kosztowa\u0142o. Wprowadza wspomniane tu ju\u017c przepisy umo\u017cliwiaj\u0105ce totaln\u0105 inwigilacj\u0119\u201d \u2013 doda\u0142 pose\u0142 Miros\u0142aw Sucho\u0144 (N.)", "Odpowiadaj\u0105c na te zarzuty minister infrastruktury Andrzej Adamczyk pyta\u0142 pos\u0142\u00f3w, z czego wynikaj\u0105 ich obawy.", "\u201eSystem poboru op\u0142at gromadzi\u0142 informacje od czasu jego powstania i o tym wie jego tw\u00f3rca, kt\u00f3ry jest obecny tutaj na sali. M\u00f3wi\u0119 tu o \u00f3wczesnym systemie transportu. Przecie\u017c nie kto inny jak administrator systemu dysponowa\u0142 t\u0105 wiedz\u0105 w pe\u0142ni\u201d \u2013 powiedzia\u0142 minister.", "\u201eKiedy m\u00f3wicie pa\u0144stwo, \u017ce jest to system ca\u0142kowicie nietransparentny, ten projekt ustawy pozwala budowa\u0107 nowy system poboru op\u0142at wy\u0142\u0105cznie instytucjom kontrolowanym przez pa\u0144stwo, wy\u0142\u0105cznie instytucjom publicznym i to jest warto\u015b\u0107 dodana tego przedsi\u0119wzi\u0119cia\u201d \u2013 doda\u0142.", "Adamczyk przypomnia\u0142, \u017ce prace nad serwerem do automatycznego system dost\u0119pu do danych w systemie poboru op\u0142at rozpocz\u0119\u0142y si\u0119 ju\u017c w 2012 roku.", "\u201eDlaczego nie zako\u0144czy\u0142y si\u0119 sukcesem? Dlatego, \u017ce \u00f3wczesny prywatny operator stawia\u0142 takie warunki, \u017ce uniemo\u017cliwi\u0142 wam przyj\u0119cie przepis\u00f3w, kt\u00f3re pozwala\u0142yby na dost\u0119p do tych informacji\u201d \u2013 podkre\u015bli\u0142.", "W listopadzie ub.r. G\u0142\u00f3wny Inspektor Transportu Drogowego przej\u0105\u0142 obecny system poboru op\u0142aty elektronicznej pobieranej za przejazd pojazd\u00f3w samochodowych po drogach krajowych.", "Uchwalona ustawa tworzy podstawy do wyznaczenia podmiotu publicznego, kt\u00f3ry realizowa\u0142by us\u0142ugi zwi\u0105zane z systemami teleinformatycznymi s\u0142u\u017c\u0105cymi do poboru op\u0142at elektronicznych.(PAP)", "autor: \u0141ukasz Paw\u0142owski", "pif/ je/"]}
{"url": "https://www.bankier.pl/moto/peugeot-przygotowuje-sie-do-powrotu-na-rynek-polnocnoamerykanski-2653/", "title": ["Peugeot przygotowuje si\u0119 do powrotu na rynek p\u00f3\u0142nocnoameryka\u0144ski"], "lead": ["Peugeot przygotowuje si\u0119 do powrotu do Ameryki P\u00f3\u0142nocnej po prawie 30 latach od wycofania si\u0119 z tamtejszego rynku z powodu s\u0142abej sprzeda\u017cy aut ze znaczkiem lwa \u2013 poda\u0142a w niedziel\u0119 agencja AFP. Pierwsze samochody tej marki maj\u0105 trafi\u0107 do klient\u00f3w w USA i Kanadzie najp\u00f3\u017aniej w 2026 r."], "text": ["Peugeot przygotowuje si\u0119 do powrotu do Ameryki P\u00f3\u0142nocnej po prawie 30 latach od wycofania si\u0119 z tamtejszego rynku z powodu s\u0142abej sprzeda\u017cy aut ze znaczkiem lwa \u2013 poda\u0142a w niedziel\u0119 agencja AFP. Pierwsze samochody tej marki maj\u0105 trafi\u0107 do klient\u00f3w w USA i Kanadzie najp\u00f3\u017aniej w 2026 r.", "Jak wskazano, szef Grupy PSA Carlos Tavares zapowiedzia\u0142 w tym tygodniu, \u017ce marka Peugeot zosta\u0142a wybrana jako reprezentantka francuskiego koncernu, szykuj\u0105cego si\u0119 do ponownego wej\u015bcia na drugi co do wielko\u015bci rynek samochodowy na \u015bwiecie w ramach og\u0142oszonej w 2016 roku strategii rozwoju firmy, kt\u00f3rej realizacj\u0119 zaplanowano na 10 lat.", "Wed\u0142ug AFP Peugeot planuje rozpocz\u0105\u0107 sprzeda\u017c w Stanach Zjednoczonych i Kanadzie najp\u00f3\u017aniej w 2026 r. Pocz\u0105tkowo do klient\u00f3w maj\u0105 trafi\u0107 samochody sprowadzone z fabryk koncernu w Chinach i Europie.", "Sprzeda\u017c, jak wskazano, ma najpierw ruszy\u0107 w jednym stanie. \u201eDocelowo samochody mog\u0142yby by\u0107 produkowane na ameryka\u0144skim rynku, gdy b\u0119dzie to uzasadnione wielko\u015bci\u0105 popytu\u201d \u2013 czytamy. Eksperci cytowani przez agencj\u0119 podkre\u015blaj\u0105, \u017ce walka o ameryka\u0144skiego klienta nie b\u0119dzie \u0142atwa z uwagi na nasycenie rynku motoryzacyjnego w USA.", "Francuski producent zapowiedzia\u0142 ostro\u017cno\u015b\u0107 w planowaniu strategii sprzeda\u017cy. \u201eMusimy mie\u0107 pewno\u015b\u0107, \u017ce rozumiemy ameryka\u0144skich i kanadyjskich konsument\u00f3w\u201d \u2013 t\u0142umaczy, cytowany przez agencj\u0119, Larry Dominique dyrektor grupy PSA na Ameryk\u0119 P\u00f3\u0142nocn\u0105. Zdaniem, cytowanej przez agencj\u0119 Maryann Keller z firmy konsultingowej Maryann Keller & Associates, b\u0119d\u0105 to dzia\u0142ania kosztowne i d\u0142ugotrwa\u0142e, \u201ebo od blisko 30 lat nie widziano Peugeota na ameryka\u0144skich drogach\u201d.", "Jak podkre\u015bli\u0142a agencja, najwi\u0119kszym zainteresowaniem klient\u00f3w ciesz\u0105 si\u0119 samochody typu SUV, cross-over i pickup, kt\u00f3re stanowi\u0142y 69 proc. z 17,3 milion\u00f3w nowych pojazd\u00f3w sprzedanych w 2018 roku. Analitycy rynku zwracaj\u0105 uwag\u0119, \u017ce wej\u015bcie francuskiego koncernu na rynek p\u00f3\u0142nocnoameryka\u0144ski mo\u017ce spowodowa\u0107 zmian\u0119 strategii dzia\u0142ania tamtejszych koncern\u00f3w. Skoro w Europie najlepiej sprzedaj\u0105 si\u0119 peugeoty 3008 i 5008, to ameryka\u0144scy konkurenci tej marki mog\u0105 zrezygnowa\u0107 z produkcji samochod\u00f3w kompaktowych (miejskich i sedan\u00f3w), by skoncentrowa\u0107 wysi\u0142ki na segmencie aut du\u017cych \u2013 prognozuj\u0105.", "Eksperci, na kt\u00f3rych powo\u0142uje si\u0119 AFP, ocenili, \u017ce francuski producent ma szanse zaistnie\u0107 na tamtejszym rynku, je\u015bli b\u0119dzie oferowa\u0142 samochody konkurencyjne cenowo w stosunku do pojazd\u00f3w chi\u0144skich producent\u00f3w, kt\u00f3rzy chc\u0105 podbi\u0107 ameryka\u0144ski rynek w ci\u0105gu najbli\u017cszych dw\u00f3ch lat.", "Peugeot wycofa\u0142 si\u0119 z ameryka\u0144skiego rynku w 1991 roku, gdy przegra\u0142 z konkurencj\u0105 ze strony producent\u00f3w japo\u0144skich. Jak przypomniano, francuski koncern sprzeda\u0142 w\u00f3wczas 3,5 tys. nowych pojazd\u00f3w.", "Do francuskiej Grupy PSA opr\u00f3cz marki Peugeot nale\u017c\u0105 te\u017c: Citroen, DS, Opel i Vauxhall.", "autor: Magdalena Jarco"]}
{"url": "https://www.bankier.pl/moto/nie-trzeba-wymieniac-prawa-jazdy-w-przypadku-zmiany-miejsca-zamieszkania-2657/", "title": ["Nie trzeba wymienia\u0107 prawa jazdy w przypadku zmiany miejsca zamieszkania"], "lead": ["Od 4 marca wydawane prawa jazdy nie b\u0119d\u0105 ju\u017c zawiera\u0142y adresu zamieszkania posiadacza, nie trzeba b\u0119dzie wi\u0119c ich wymienia\u0107 w przypadku zmiany miejsca zamieszkania, b\u0105d\u017a administracyjnej zmiany ulicy \u2013 przypomina resort infrastruktury."], "text": ["Od 4 marca wydawane prawa jazdy nie b\u0119d\u0105 ju\u017c zawiera\u0142y adresu zamieszkania posiadacza, nie trzeba b\u0119dzie wi\u0119c ich wymienia\u0107 w przypadku zmiany miejsca zamieszkania, b\u0105d\u017a administracyjnej zmiany ulicy \u2013 przypomina resort infrastruktury.", "Rzecznik ministerstwa Szymon Hupty\u015b wyja\u015bni\u0142, \u017ce zmiana wynika z wydanego 25 lutego br. rozporz\u0105dzenia zmieniaj\u0105cego rozporz\u0105dzenie ws. wzor\u00f3w dokument\u00f3w stwierdzaj\u0105cych uprawnienia do kierowania pojazdami.", "\u201ePrawa jazdy wydawane od 4 marca 2019 r. nie b\u0119d\u0105 ju\u017c zawiera\u0142y adresu zamieszkania posiadacza. Zniknie wi\u0119c obowi\u0105zek wymiany dokumentu w przypadku zmiany miejsca zamieszkania lub administracyjnej zmiany nazwy ulicy. Dla kierowc\u00f3w oznacza to du\u017c\u0105 oszcz\u0119dno\u015b\u0107, koszt wymiany prawa jazdy to bowiem 100 z\u0142\u201d \u2013 wskaza\u0142 rzecznik MI.", "Zgodnie z nowym prawem, wszystkie dotychczas wydane prawa jazdy b\u0119d\u0105 nadal wa\u017cne do czasu wskazanego na nich terminu. Dokumenty te nie podlegaj\u0105 obowi\u0105zkowej wymianie, nawet w przypadku zmiany umieszczonego na nich adresu zamieszkania.", "autor: Micha\u0142 Boro\u0144"]}
{"url": "https://www.bankier.pl/moto/tesla-obniza-ceny-aut-2661/", "title": ["Tesla obni\u017ca ceny aut"], "lead": [], "text": ["Trzeci raz w tym roku Tesla obni\u017cy\u0142a ceny swoich aut elektrycznych. Ceny wszystkich modeli aut zostan\u0105 obni\u017cone o 6%. Firma spodziewa si\u0119 te\u017c straty kwartalnej.", "\n"]}
{"url": "https://www.bankier.pl/moto/samochody-volvo-nie-pojada-szybciej-niz-180-km-h-ograniczenia-w-kazdym-modelu-od-2021-r-2664/", "title": ["Samochody Volvo nie pojad\u0105 szybciej ni\u017c 180 km/h. Ograniczenia w ka\u017cdym modelu od 2021 r."], "lead": ["Volvo ograniczy maksymaln\u0105 pr\u0119dko\u015b\u0107 w swoich nowych samochodach do 180 km/h. Ani troch\u0119 szybciej nie pojedziemy nawet na autostradzie. Zmiana ma pojawi\u0107 si\u0119 w portfolio marki ju\u017c w 2021 roku \u2013 donosi CNN."], "text": ["Volvo ograniczy maksymaln\u0105 pr\u0119dko\u015b\u0107 w swoich nowych samochodach do 180 km/h. Ani troch\u0119 szybciej nie pojedziemy nawet na autostradzie. Zmiana ma pojawi\u0107 si\u0119 w portfolio marki ju\u017c w 2021 roku \u2013 donosi CNN.", "Firma Volvo s\u0142ynie z implementacji nowoczesnych rozwi\u0105za\u0144, maj\u0105cych na celu popraw\u0119 bezpiecze\u0144stwa na drodze zar\u00f3wno dla kierowcy, jak i innych uczestnik\u00f3w ruchu. ", ". Na realizacj\u0119 tego celu zosta\u0142o ju\u017c coraz mniej czasu, bo ustalono rok 2020 jako granic\u0119 czasow\u0105 przedsi\u0119wzi\u0119cia, ale Volvo coraz \u015bmielej pr\u00f3buje tego dokona\u0107.", "W\u0142a\u015bnie dlatego zapowiedziano, \u017ce wszystkie samochodu Volvo pocz\u0105wszy od rocznika 2021 b\u0119d\u0105 mia\u0142y wbudowane ograniczenie pr\u0119dko\u015bci maksymalnej do 180 km/h. Tak, nawet na autostradach. Co wi\u0119cej, Volvo pracuje nad systemem, kt\u00f3ry obni\u017cy g\u00f3rn\u0105 granic\u0119 pr\u0119dko\u015bci, do jakiej mo\u017ce si\u0119 rozp\u0119dzi\u0107 samoch\u00f3d, je\u015bli wykryte zostanie bliskie s\u0105siedztwo szko\u0142y, szpitala lub innej plac\u00f3wki z du\u017cym skupiskiem ludzi.", "Przypomnijmy, \u017ce takie ograniczenie zosta\u0142o ju\u017c wykorzystane w toyocie rav4. Decyzj\u0119 o zastosowaniu takiego rozwi\u0105zania w Volvo skomentowa\u0142 prezes firmy Hakan Samuelsson. \u2013 Volvo jest liderem bezpiecze\u0144stwa: zawsze nim byli\u015bmy i zawsze b\u0119dziemy. Chocia\u017c ograniczenie pr\u0119dko\u015bci nie jest lekarstwem na wszystko, warto je wprowadzi\u0107 nawet je\u015bli mia\u0142oby to uratowa\u0107 tylko jedno \u017cycie \u2013 powiedzia\u0142."]}
{"url": "https://www.bankier.pl/moto/pozycja-polski-na-motoryzacyjnej-mapie-europy-czyli-co-przyniesie-przyszlosc-w-motoryzacji-2671/", "title": ["Pozycja Polski na motoryzacyjnej mapie Europy \u2013 czyli co przyniesie przysz\u0142o\u015b\u0107 w motoryzacji"], "lead": ["W najbli\u017cszej perspektywie najwi\u0119ksze wyzwania, jakie stoj\u0105 przed przemys\u0142em i rynkiem motoryzacyjnym, to bez w\u0105tpienia Brexit, szybko rozwijaj\u0105ce si\u0119 dalekowschodnie internetowe platformy handlowe, \u015bwiatowe wojny cenowe i regulacje dotycz\u0105ce redukcji CO2 \u2013 wynika z raportu SDCM na rok 2019."], "text": ["W najbli\u017cszej perspektywie najwi\u0119ksze wyzwania, jakie stoj\u0105 przed przemys\u0142em i rynkiem motoryzacyjnym, to bez w\u0105tpienia Brexit, szybko rozwijaj\u0105ce si\u0119 dalekowschodnie internetowe platformy handlowe, \u015bwiatowe wojny cenowe i regulacje dotycz\u0105ce redukcji CO2 \u2013 wynika z raportu SDCM na rok 2019.", "Zjednoczone Kr\u00f3lestwo stanowi jeden z pi\u0119ciu g\u0142\u00f3wnych rynku zbytu dla polskich producent\u00f3w cz\u0119\u015bci. Nikogo wi\u0119c nie dziwi, \u017ce bran\u017ca ma uzasadnione obawy przed jednym ze scenariuszy wyj\u015bcia \u2013 czyli tzw. twardym Brexitem. Takie rozwi\u0105zanie bowiem, b\u0119dzie oznacza\u0107 powr\u00f3t do pe\u0142nej kontroli na granicach, przywr\u00f3cenie ce\u0142, podw\u00f3jne obowi\u0105zki homologacyjne, a dalej \u2013 d\u0142u\u017cszy czas oczekiwania na cz\u0119\u015bci, problemy z terminow\u0105 realizacj\u0105 zam\u00f3wie\u0144, na niezadowolonym kliencie ko\u0144cz\u0105c.", "Kolejn\u0105 kwesti\u0105 budz\u0105c\u0105 kontrowersje w kontek\u015bcie automotive s\u0105 przyj\u0119te przez Uni\u0119 Europejsk\u0105 nowe progi dotycz\u0105ce tzw. dekarbonizacji, czyli ograniczenia emisji dwutlenku w\u0119gla. W \u015bwietle faktu, \u017ce przemys\u0142 motoryzacyjny w Polsce skupiony jest wci\u0105\u017c na technologiach nap\u0119d\u00f3w konwencjonalnych problem tak du\u017cych ogranicze\u0144 staje si\u0119 tym bardziej powa\u017cny.", "Zakaz cesji wierzytelno\u015bci, split payment, czy ci\u0105g\u0142y brak w\u0142a\u015bciwych regulacji dotycz\u0105cych Stacji Kontroli Pojazd\u00f3w (SKP) to tak\u017ce czynniki, kt\u00f3re mog\u0105 odcisn\u0105\u0107 swe pi\u0119tno zw\u0142aszcza na rynku us\u0142ug, jednak wg raportu b\u0119d\u0105 mie\u0107 one por\u00f3wnywalnie mniejsze znaczenie ni\u017c te wskazane powy\u017cej.", "W kategorii wyzwa\u0144 stoj\u0105cych przed bran\u017c\u0105 na przestrzeni 5-10 lat znajduje si\u0119 elektromobilno\u015b\u0107 i carsharing \u2013 te z megatrend\u00f3w, kt\u00f3rych rozw\u00f3j mo\u017ce ogranicza\u0107 wzrost warto\u015bci rynku motoryzacyjnego.", "Motoryzacja to jedna z najwi\u0119kszych i najbardziej produktywnych ga\u0142\u0119zi polskiej gospodarki, odpowiedzialna za 8% PKB. Producenci cz\u0119\u015bci zatrudniaj\u0105 w Polsce 147, 4 tys. os\u00f3b. To ponad 80% miejsc pracy ca\u0142ego przemys\u0142u motoryzacyjnego. Podaj\u0105c za Polsk\u0105 Agencj\u0105 Inwestycji i Handlu, w kraju dzia\u0142a blisko 1000 producent\u00f3w cz\u0119\u015bci motoryzacyjnych. Wg raportu SDCM produkcja cz\u0119\u015bci i akcesori\u00f3w motoryzacyjnych by\u0142a wi\u0119ksza o 5,8% wzgl\u0119dem roku ubieg\u0142ego, osi\u0105gaj\u0105c warto\u015b\u0107 ponad 89 mld z\u0142, przy niestety obserwowanym od kilku lat spadku dynamiki wzrostu. Przy czym eksport cz\u0119\u015bci i akcesori\u00f3w stanowi 60% ca\u0142ego sektora, plasuj\u0105c Polsk\u0119 na 10 miejscu pod wzgl\u0119dem wielko\u015bci eksportu cz\u0119\u015bci na \u015bwiecie.", "Jak wskazuj\u0105 wyniki barometru blisko \u00be producent\u00f3w zanotowa\u0142o wzrost przychod\u00f3w w 2018 roku, a w\u015br\u00f3d nich 21% wykaza\u0142o wzrost wi\u0119kszy ni\u017c 10%. Prognozy na 2019 s\u0105 mniej optymistyczne ni\u017c wyniki osi\u0105gni\u0119te w 2018, co mo\u017ce by\u0107 efektem obserwowanego spadu dynamiki wzrostu sprzeda\u017cy i hamowania rynku niemieckiego \u2013 g\u0142\u00f3wnego odbiorcy polskich cz\u0119\u015bci motoryzacyjnych. Studzenie gospodarki niemieckiej z pewno\u015bci\u0105 wp\u0142ynie negatywnie na eksport cz\u0119\u015bci motoryzacyjnych z Polski, niemniej jednak polskie firmy i ich oferta pozostaje bardziej atrakcyjna z uwagi na dobr\u0105 korelacj\u0119 jako\u015bci do ceny czy elastyczno\u015b\u0107 producent\u00f3w i umiej\u0119tno\u015b\u0107 adaptacji do zmian.\u00a0 \u201e", "\u2013 podsumowa\u0142 Alfred Franke.", "W Polsce dzia\u0142a ponad 50 dystrybutor\u00f3w posiadaj\u0105cych 1200 punkt\u00f3w hurtowej sprzeda\u017cy cz\u0119\u015bci i akcesori\u00f3w, tworz\u0105c dzi\u0119ki temu ponad 32 tysi\u0105ce miejsc pracy. Dynamika wzrostu rynku cz\u0119\u015bci to ok. 4%. Godny uwagi jest fakt, \u017ce dynamika wzrostu firm dystrybucyjnych jest prawie 3 razy wi\u0119ksza i utrzymuje si\u0119 na poziomie 11%. Jest to zas\u0142ug\u0105 ich mobilno\u015bci i konsekwentnej ekspansji na coraz to dalsze rynki zagraniczne. Wed\u0142ug wynik\u00f3w barometru, 85% firm odnotowa\u0142o wzrost przychod\u00f3w w 2018 r. U ponad po\u0142owy dystrybutor\u00f3w \u2013 60%, wzrost ten wyni\u00f3s\u0142 ponad 10%. Tak, jak w przypadku producent\u00f3w cz\u0119\u015bci, prognozowane wzrosty przychod\u00f3w z dystrybucji cz\u0119\u015bci s\u0105 mniej optymistyczne, por\u00f3wnuj\u0105c je z wynikami za 2018 r.", "\u201e", "\u201d- powiedzia\u0142 Ivan Kondratenko- konsultant z firmy doradczej Frost & Sullivan.", "Raport SDCM podaje, \u017ce warto\u015b\u0107 rynku cz\u0119\u015bci i napraw motoryzacyjnych wynosi obecnie ponad 32 miliardy z\u0142otych. W Polsce dzia\u0142a blisko 20 tysi\u0119cy niezale\u017cnych warsztat\u00f3w obs\u0142uguj\u0105cych pojazdy osobowe i ci\u0119\u017carowe, przy czym sektor ten zatrudnia 145 tysi\u0119cy os\u00f3b.", "Badania pokaza\u0142y wzrost sprzeda\u017cy us\u0142ug u 65% respondent\u00f3w, z czego najwi\u0119cej, bo a\u017c 36% zanotowa\u0142o wzrost powy\u017cej 5%. Obserwuje si\u0119 zjawisko przejmowania klient\u00f3w przez wiod\u0105ce warsztaty z ugruntowan\u0105 pozycj\u0105 na rynku, uzyskuj\u0105ce w ten spos\u00f3b wzrosty wi\u0119ksze ni\u017c wzrost samego rynku napraw.", "Jednym z najbardziej znacz\u0105cych czynnik\u00f3w wspieraj\u0105cych rozw\u00f3j warsztat\u00f3w jest zaanga\u017cowanie w najbardziej atrakcyjne obszary us\u0142ug serwisowych, tj. m. in. naprawy relatywnie nowych i zaawansowanych technologicznie pojazd\u00f3w, wyposa\u017conych w skomplikowane systemy elektroniki pok\u0142adowej.", "O wyzwaniach, zagro\u017ceniach, szansach, a tak\u017ce kszta\u0142cie (strukturze) polskiego przemys\u0142u i rynku motoryzacyjnego mogli pos\u0142ucha\u0107 uczestnicy konferencji prasowej zorganizowanej dn. 5 marca przez Stowarzyszenie Dystrybutor\u00f3w i Producent\u00f3w Cz\u0119\u015bci Motoryzacyjnych w Centrum Prasowym PAP. Podczas wydarzenia zaprezentowano najnowszy raport \u201eBran\u017ca Motoryzacyjna w Polsce 2019\u201d, a tak\u017ce naj\u015bwie\u017cszy barometr motoryzacyjny przygotowany przez SDCM przy wsp\u00f3\u0142pracy z firm\u0105 doradcz\u0105 Frost & Sullivan.", "\u0179r\u00f3d\u0142o: SDCM/Frost & Sullivan", "\u00a0"]}
{"url": "https://www.bankier.pl/moto/w-lutym-zarejestrowano-o-443-proc-wiecej-nowych-samochodow-niz-rok-temu-2666/", "title": ["W lutym zarejestrowano o 4,43 proc. wi\u0119cej nowych samochod\u00f3w ni\u017c rok temu"], "lead": [], "text": ["Mdm liczba rejestracji spad\u0142a o 4,66 proc. (PAP Biznes)", "pat/ ana/"]}
{"url": "https://www.bankier.pl/moto/renault-i-swiety-graal-elektryfikacji-2675/", "title": ["Renault i \u201e\u015awi\u0119ty Graal\u201d elektryfikacji"], "lead": [], "text": ["\u201eRazem ze start-upami bardzo ci\u0119\u017cko pracujemy nad bateriami nowej generacji. Jednym z za\u0142o\u017ce\u0144 przy\u015bwiecaj\u0105cych in\u017cynierom jest zdecydowane ograniczenie zale\u017cno\u015bci od kobaltu, a nawet jego wyeliminowanie. My\u015bl\u0119, \u017ce jest szansa, i\u017c takie ogniwa pojawi\u0105 si\u0119 ok. 2024 \u2013 2025 roku\u201d \u2013 oceni\u0142 Normand na marginesie salonu samochodowego w Genewie. Doda\u0142, \u017ce jednym z podmiot\u00f3w, kt\u00f3ry uczestniczy w badaniach jest start-up Ionic Material. Pracuje on m.in. nad specjalnymi polimerami.", "Wed\u0142ug analityk\u00f3w dostawy kobaltu mog\u0105 nie zaspokaja\u0107 popytu na ten surowiec ju\u017c w 2020 r. Jest to zwi\u0105zane ze zwi\u0119kszaj\u0105c\u0105 si\u0119 produkcj\u0105 pojazd\u00f3w elektrycznych, zw\u0142aszcza w Chinach i Europie, wywo\u0142an\u0105 potrzeb\u0105 spe\u0142niania bardziej rygorystycznych przepis\u00f3w dotycz\u0105cych emisji spalin. Agencja Kyodo informowa\u0142a w styczniu, \u017ce chi\u0144skie firmy gromadz\u0105 obecnie zasoby kobaltu na ca\u0142ym \u015bwiecie. 54 proc. \u015bwiatowych dostaw surowca w 2016 r. pochodzi\u0142o z Konga.", "Eksperci zwracaj\u0105 uwag\u0119, \u017ce baterie na elektrolit sta\u0142y maj\u0105 wiele zalet w por\u00f3wnaniu z popularnymi obecnie litowo-jonowymi. Jednak te drugie nadal b\u0119d\u0105 rozwijane.", "\u201eObecnie korzystamy z technologii NMC (Nikiel, Mangan, Kobalt) w \u015bredniej skali 6:2. Jest jednak szansa, aby osi\u0105gn\u0105\u0107 7:1, czyli stopniowo poprawia\u0107 mieszank\u0119 chemiczn\u0105, ograniczaj\u0105c wykorzystanie kobaltu przy jednoczesnym ulepszeniu wydajno\u015bci\u201d \u2013 t\u0142umaczy\u0142 Normand, zwracaj\u0105c jednocze\u015bnie uwag\u0119, \u017ce baterie litowo-jonowe maj\u0105 nadal potencja\u0142 rozwojowy. \u201eJednak nast\u0119pnym krokiem s\u0105 baterie na elektrolit sta\u0142y, z kt\u00f3rymi wi\u0105\u017cemy du\u017ce nadzieje. (\u2026) Ich zastosowanie mo\u017ce znacznie obni\u017cy\u0107 cen\u0119 samochodu elektrycznego\u201d \u2013 doda\u0142.", "\u201eTakie ogniwa s\u0105 bardziej odporne na temperatury, a to ju\u017c bardzo du\u017ca zaleta. Przy rosn\u0105cych rozmiarach baterii ludzie chc\u0105 coraz szybciej je \u0142adowa\u0107, to przek\u0142ada si\u0119 na wzrost ich temperatury i wymaga ch\u0142odzenia. Przy obecnych bateriach tracimy bardzo wiele na obni\u017canie ich temperatury. W przypadku elektrolitu sta\u0142ego nie musimy tego robi\u0107 \u2013 to ogromna korzy\u015b\u0107. S\u0105 te\u017c bardziej kompaktowe, dlatego mo\u017cna zmagazynowa\u0107 wi\u0119cej energii w takiej samej jednostce obj\u0119to\u015bci. Na koniec \u0142atwiej si\u0119 \u0142aduj\u0105 i s\u0105 zwyczajnie bezpieczniejsze\u201d \u2013 wylicza\u0142 szef oddzia\u0142u Renault ds. samochod\u00f3w elektrycznych. Zwr\u00f3ci\u0142 uwag\u0119, \u017ce podczas ci\u0119\u017ckiego wypadku nawet uszkodzona bateria jest zdolna do dalszej pracy.", "Mimo \u017ce obecnie pojazdy elektryczne nie ciesz\u0105 si\u0119 du\u017c\u0105 popularno\u015bci\u0105, to zdaniem analityk\u00f3w UBS w po\u0142owie przysz\u0142ej dekady b\u0119d\u0105 stanowi\u0107 16 proc. sprzedanych aut. Nad bateriami na elektrolit sta\u0142y pracuj\u0105 m.in. BMW i Toyota. Szacuje si\u0119, \u017ce japo\u0144ski koncern pierwszy wprowadzi na rynek t\u0119 technologi\u0119.", "Z Genewy \u0141ukasz Marciniak (PAP)", "lm/ je/"]}
{"url": "https://www.bankier.pl/moto/hyundaia-otworzysz-i-uruchomisz-za-pomoca-smartfona-2677/", "title": ["Hyundaia otworzysz i uruchomisz za pomoc\u0105 smartfona"], "lead": ["Hyundai Motor Group og\u0142osi\u0142, \u017ce rozwija technologi\u0119 polegaj\u0105c\u0105 na otwieraniu samochod\u00f3w i uruchamianiu ich za pomoc\u0105 smartfona \u2013 ", "donosi CNBC", "."], "text": ["Hyundai Motor Group og\u0142osi\u0142, \u017ce rozwija technologi\u0119 polegaj\u0105c\u0105 na otwieraniu samochod\u00f3w i uruchamianiu ich za pomoc\u0105 smartfona \u2013 ", ".", "Hyundai opracowa\u0142 cyfrowy klucz, dzi\u0119ki kt\u00f3remu kierowcy b\u0119d\u0105 mogli odblokowa\u0107, uruchomi\u0107 i prowadzi\u0107 samoch\u00f3d za pomoc\u0105 smartfonu. Aplikacja ma zast\u0105pi\u0107 fizyczny klucz, a cztery osoby b\u0119d\u0105 mog\u0142y zosta\u0107 upowa\u017cnione do korzystania z niego.", "Technologia NFC s\u0142u\u017cy do wykrywania klucza cyfrowego, gdy znajduje si\u0119 w pobli\u017cu drzwi pojazdu \u2013 odblokowuje go. Po odblokowaniu pojazdu u\u017cytkownik umieszcza sw\u00f3j telefon na bezprzewodowym panelu \u0142aduj\u0105cym, naciska przycisk \u201estart\u201d na desce rozdzielczej i dzi\u0119ki temu mo\u017ce je\u017adzi\u0107 samochodem.", "Dzi\u0119ki aplikacji do obs\u0142ugi cyfrowego klucza u\u017cytkownik mo\u017ce zapisa\u0107 preferowane ustawienia w\u0142a\u015bciciela, takie jak pozycje siedzenia czy lusterek, kt\u00f3re automatycznie w\u0142\u0105czaj\u0105 si\u0119 po u\u017cyciu klucza.", "Hyundai Motor Group chce powoli wprowadza\u0107 technologi\u0119, zaczynaj\u0105c od tego roku."]}
{"url": "https://www.bankier.pl/moto/bugatti-z-najdrozszym-samochodem-na-swiecie-2679/", "title": ["Bugatti z najdro\u017cszym samochodem na \u015bwiecie"], "lead": ["Bugatti zaprezentowa\u0142o podczas genewskich targ\u00f3w motoryzacyjnych prawdziw\u0105 besti\u0119. I to nie tylko pod wzgl\u0119dem osi\u0105g\u00f3w. Auto mo\u017ce spustoszy\u0107 nie tylko drogi, ale i portfel. Nieznany nabywca zap\u0142aci\u0142 za niego 11 mln dolar\u00f3w \u2013 donosi BBC."], "text": ["Bugatti zaprezentowa\u0142o podczas genewskich targ\u00f3w motoryzacyjnych prawdziw\u0105 besti\u0119. I to nie tylko pod wzgl\u0119dem osi\u0105g\u00f3w. Auto mo\u017ce spustoszy\u0107 nie tylko drogi, ale i portfel. Nieznany nabywca zap\u0142aci\u0142 za niego 11 mln dolar\u00f3w \u2013 donosi BBC.", "Targi motoryzacyjne w Genewie to dla producent\u00f3w samochod\u00f3w czas na pokazanie najnowszych osi\u0105gnie\u0107 mechaniki i technologii. To tak\u017ce okazja, na pokazanie prawdziwego luksusu na czterech ko\u0142ach. W\u0142a\u015bnie do tej grupy wystawc\u00f3w nale\u017cy Bugatti \u2013 francuska marka od dawna ju\u017c b\u0119d\u0105ca w posiadaniu niemieckiego koncernu Volkswgan.", "Co ciekawe, media s\u0105dz\u0105, \u017ce nabywc\u0105 rocznicowej wersji bugatti jest Ferdynand Piech, wnuk za\u0142o\u017cyciela Porsche i wieloletni szef Volkswagena i podleg\u0142ych mu marek. Za jego rz\u0105d\u00f3w Porsche zosta\u0142o wcielone w struktury Volkswagena i sam te\u017c d\u0105\u017cy\u0142 do przej\u0119cia Bugatti i Lamborghini.", "Czarne bugatti jest nap\u0119dzane 16-cylindrowym silnikiem o mocy 1500 koni mechanicznych. Konstrukcja potrzebuje sze\u015bciu rur wydechowych. Nie ujawniono jednak osi\u0105g\u00f3w, ale firma potwierdzi\u0142a, \u017ce s\u0105 zbli\u017cone do tych w modelu chiron, kt\u00f3ry przyspiesza do setki w 2,4 sek. i rozp\u0119dza si\u0119 do maksymalnie 420 km/h.", "\u201eLa voiture noire\u201d (dos\u0142. Czarny samoch\u00f3d \u2013 przyp. red.) to ho\u0142d dla modelu type 57 sc atlantic z 1936 roku."]}
{"url": "https://www.bankier.pl/moto/juz-prawie-100-000-osobowek-zarejestrowanych-w-2019-roku-dacia-duster-na-czele-2683/", "title": ["Ju\u017c prawie 100 000 osob\u00f3wek zarejestrowanych w 2019 roku. Dacia duster na czele"], "lead": ["To dopiero drugi miesi\u0105c, a bran\u017ca motoryzacyjna sprzeda\u0142a ju\u017c w Polsce prawie 100\u00a0000 nowych samochod\u00f3w osobowych. Tegoroczny luty okaza\u0142 si\u0119 lepszy od poprzedniego o 4,5 proc. Na czele sprzeda\u017cy osob\u00f3wek w\u015br\u00f3d klient\u00f3w indywidualnych ponownie pojawi\u0142a si\u0119 dacia duster."], "text": ["To dopiero drugi miesi\u0105c, a bran\u017ca motoryzacyjna sprzeda\u0142a ju\u017c w Polsce prawie 100\u00a0000 nowych samochod\u00f3w osobowych. Tegoroczny luty okaza\u0142 si\u0119 lepszy od poprzedniego o 4,5 proc. Na czele sprzeda\u017cy osob\u00f3wek w\u015br\u00f3d klient\u00f3w indywidualnych ponownie pojawi\u0142a si\u0119 dacia duster.", "\u2013 Od pocz\u0105tku roku 2019 roku zarejestrowano 100\u00a0289 nowych lekkich samochod\u00f3w (liczonych razem osobowych i dostawczych do 3,5 t). Osi\u0105gni\u0119ty poziom jest wy\u017cszy w skali roku o 2,4 proc. W grupie samochod\u00f3w osobowych w lutym 2019 r. zarejestrowano 43 764 szt. czyli o 1\u00a0629 szt. wi\u0119cej ni\u017c w lutym 2018 (+3,9 proc.) a jednocze\u015bnie o 2\u00a0163 szt. mniej ni\u017c w styczniu b.r. Spadek do poprzedniego miesi\u0105ca jest naturalny. Zazwyczaj kr\u00f3tszy luty, teraz mia\u0142 2 dni robocze mniej ni\u017c stycze\u0144 \u2013 czytamy w raporcie Polskiego Zwi\u0105zku Przemys\u0142u Motoryzacyjnego.", "Klienci indywidualni zarejestrowali w sumie 15\u00a0725 samochod\u00f3w osobowych \u2013 o 5 proc. wi\u0119cej ni\u017c przed miesi\u0105cem. Na czele rankingu dosz\u0142o do zmiany i w lutym najlepiej sprzedawa\u0142a si\u0119 dacia duster. To ju\u017c nie pierwszy raz tego modelu na podium. Po kilku miesi\u0105cach przerwy wraca ponownie dzi\u0119ki ponad trzykrotnemu wzrostowi sprzeda\u017cy.", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 luty 2019", "\u0179r\u00f3d\u0142o: PZPM na podstawie CEP (MSW/MC)", "Na drugim miejscu, z nieznacznie gorszym wynikiem 767 zarejestrowanych sztuk, znalaz\u0142a si\u0119 toyota yaris, a podium zamyka skoda fabia. Ponad 500 szt. sprzeda\u0142 tak\u017ce fiat w przypadku swojego modelu tipo. Poza daci\u0105, tak du\u017cy wzrost sprzeda\u017cy uda\u0142 si\u0119 ju\u017c tylko volkswagenowi. Model polo odnotowa\u0142 wzrost sprzeda\u017cy o 173 proc.", "Stycze\u0144 by\u0142 kolejnym miesi\u0105cem spadkiem liczby rejestracji nowych osob\u00f3wek dokonywanych przez firmy. Jest to jednak p\u00f3ki co zmiana symboliczna \u2013 2,5 proc. W sumie firmowe floty rozros\u0142y si\u0119 w lutym o 28\u00a0039 nowych aut.", "Rejestracje nowych samochod\u00f3w osobowych na firmy, ranking modeli \u2013 luty 2019", "\u0179r\u00f3d\u0142o: PZPM na podstawie CEP (MSW/MC)", "Niepodzielnie w\u015br\u00f3d nich panuj\u0105 skody \u2013 model fabia i octavia sprzeda\u0142y si\u0119 w ponad 1000 egzemplarzy. Podobny wynik uzyska\u0142 jeszcze tylko ford focus (1009 szt.). TOP5 zamyka volkswagen golf i opel astra.", "Przy spadku og\u00f3lnej liczby rejestracji nie by\u0142o miejsca na wi\u0119ksze wzrosty sprzeda\u017cy poszczeg\u00f3lnych modeli. Na tle rynku wybi\u0142 si\u0119 jednak model volvo \u2013 xc60, odnotowuj\u0105c ponad dwukrotnie wi\u0119ksz\u0105 liczb\u0119 rejestracji ni\u017c miesi\u0105c wcze\u015bniej."]}
{"url": "https://www.bankier.pl/moto/ue-chce-nalozenia-obowiazku-wyposazania-aut-w-systemy-ratujace-zycie-2592/", "title": ["UE chce na\u0142o\u017cenia obowi\u0105zku wyposa\u017cania aut w systemy ratuj\u0105ce \u017cycie"], "lead": ["Komisja rynku wewn\u0119trznego i ochrony konsument\u00f3w Parlamentu Europejskiego opowiedzia\u0142a si\u0119 w czwartek za na\u0142o\u017ceniem na producent\u00f3w samochod\u00f3w obowi\u0105zku wyposa\u017cania wszystkich modeli samochod\u00f3w, niezale\u017cnie od ich wersji, w systemy ratuj\u0105ce \u017cycie."], "text": ["Komisja rynku wewn\u0119trznego i ochrony konsument\u00f3w Parlamentu Europejskiego opowiedzia\u0142a si\u0119 w czwartek za na\u0142o\u017ceniem na producent\u00f3w samochod\u00f3w obowi\u0105zku wyposa\u017cania wszystkich modeli samochod\u00f3w, niezale\u017cnie od ich wersji, w systemy ratuj\u0105ce \u017cycie.", "Przepisy, je\u015bli zostan\u0105 wdro\u017cone, b\u0119d\u0105 rewolucj\u0105 z punktu widzenia kierowc\u00f3w. Teraz za najnowocze\u015bniejsze systemy, takie jak automatycznego nag\u0142ego hamowania czy dostosowywania pr\u0119dko\u015bci, trzeba s\u0142ono dop\u0142aca\u0107, bowiem dost\u0119pne s\u0105 one nierzadko w najwy\u017cszych wersjach wyposa\u017cenia. UE chce to zmieni\u0107.", "\u201eW 2017 roku 25,3 tys. os\u00f3b zgin\u0119\u0142o na drogach europejskich, a 135 tys. zosta\u0142o ci\u0119\u017cko rannych. Polska ma bardzo niedobre statystyki. To wyposa\u017cenie, kt\u00f3re teraz b\u0119dzie obowi\u0105zkowe, bardzo poprawi t\u0119 sytuacj\u0119\u201d \u2013 powiedzia\u0142a dziennikarzom w Parlamencie Europejskim w Brukseli sprawozdawczyni projektu, europos\u0142anka R\u00f3\u017ca Thun (PO).", "Komisja Europejska, kt\u00f3ra przedstawi\u0142a propozycje w tej sprawie w maju 2018 roku, szacuje, \u017ce nowe obowi\u0105zkowe wyposa\u017cenie pomo\u017ce ocali\u0107 ponad 7 tys. istnie\u0144 ludzkich i unikn\u0105\u0107 prawie 39 tys. ci\u0119\u017ckich obra\u017ce\u0144 w okresie pomi\u0119dzy 2020 a 2030 rokiem.", "Lista rozwi\u0105za\u0144 technicznych, w kt\u00f3re maj\u0105 by\u0107 wyposa\u017cone nowe samochody obejmuje m.in. instalacj\u0119 umo\u017cliwiaj\u0105c\u0105 sprawdzenie trze\u017awo\u015bci kieruj\u0105cego (blokada alkoholowa), asystenta pasa ruchu, system wykrywania wypadku, sygnalizowanie awaryjnego hamowania, system ostrzegania przed przekraczaniem pr\u0119dko\u015bci, a ta\u017ce czujniki ruchu wok\u00f3\u0142 pojazdu powi\u0105zane z systemem awaryjnego hamowania.", "\u201eDotychczas systemy te by\u0142y dost\u0119pne dla ludzi zamo\u017cnych, bo mo\u017cna je by\u0142o kupi\u0107 jako dodatkowe wyposa\u017cenie samochodu i p\u0142aci\u0142o si\u0119 za nie setki, je\u015bli nie tysi\u0105ce euro. W tej chwili, je\u015bli Rada, czyli przedstawiciele pa\u0144stw cz\u0142onkowskich si\u0119 na to zgodz\u0105, bo jeszcze z nimi musimy negocjowa\u0107, to b\u0119dzie wyposa\u017cenie obowi\u0105zkowe w samochodach, tak jak pasy i poduszki bezpiecze\u0144stwa\u201d \u2013 t\u0142umaczy Thun.", "Dodatkowo samochody w standardzie mia\u0142yby mie\u0107 montowane specjalne szyby i pokrywy silnika redukuj\u0105ce obra\u017cenia potr\u0105conych (poch\u0142aniaj\u0105ce wi\u0119cej energii ni\u017c obecnie podczas wypadku). Propozycja przewiduje ponadto na\u0142o\u017cenie obowi\u0105zku poprawienia widoczno\u015bci z kabiny kierowcy w samochodach ci\u0119\u017carowych i busach. Dzisiejsze konstrukcje sprawiaj\u0105, \u017ce kierowcy mog\u0105 nie widzie\u0107 innych u\u017cytkownik\u00f3w dr\u00f3g, kt\u00f3rzy s\u0105 blisko ich pojazdu (tzw. martwe punkty).", "Europos\u0142owie komisji rynku wewn\u0119trznego i ochrony konsument\u00f3w proponuj\u0105 w swoim stanowisku, by producenci samochod\u00f3w osobowych musieli wprowadzi\u0107 te rozwi\u0105zania w 2021 roku. Je\u015bli chodzi o nowe modele ci\u0119\u017car\u00f3wek, kt\u00f3rych jeszcze nie ma w produkcji obowi\u0105zek taki zaczyna\u0142by si\u0119 w roku 2024, natomiast w przypadku produkowanych obecnie modeli ci\u0119\u017car\u00f3wek w 2028 r.", "Od\u0142o\u017cenie w czasie wej\u015bcia obostrze\u0144 w \u017cycie ma da\u0107 przemys\u0142owi mo\u017cliwo\u015b\u0107 zwrotu dokonanych ju\u017c inwestycji i przygotowanie si\u0119 do zmian technologicznych. Lobbing wok\u00f3\u0142 tych propozycji by\u0142 bardzo du\u017cy, bo producentom nie zale\u017cy na tym, \u017ceby wprowadza\u0107 kosztowne zmiany w konstrukcjach, czy oferowa\u0107 zaawansowane systemy w najni\u017cszych modelach.", "Rada UE, w kt\u00f3rej zasiadaj\u0105 przedstawiciele pa\u0144stw cz\u0142onkowskich, ma zreszt\u0105 inne stanowisko przewiduj\u0105ce nieco p\u00f3\u017aniejsze wej\u015bcie tych zmian w \u017cycie. Ostateczny kszta\u0142t przepis\u00f3w b\u0119dzie zale\u017ca\u0142 od negocjacji tr\u00f3jstronnych z udzia\u0142em przedstawicieli KE, PE i kraj\u00f3w UE.", "Je\u015bli g\u0142osowania w komisji rynku wewn\u0119trznego i ochrony konsument\u00f3w nie podwa\u017cy ponad 70 europos\u0142\u00f3w (na co si\u0119 nie zanosi) negocjacje b\u0119d\u0105 si\u0119 mog\u0142y zacz\u0105\u0107 jeszcze w po\u0142owie marca. W alternatywnym scenariuszu potrzebne by\u0142oby g\u0142osowanie nad mandatem negocjacyjnym przez ca\u0142y europarlament.", "Wprowadzenie tych rozwi\u0105za\u0144 popar\u0142o szereg europejskich instytucji i organizacji zajmuj\u0105cych si\u0119 transportem: Europejska Rada Bezpiecze\u0144stwa Transportu (ETSC), Europejska Federacja Rowerowa (ECF), Europejska Federacja na rzecz Transportu i \u015arodowiska (T&E), Europejska Federacja Ofiar Wypadk\u00f3w Drogowych (FEVR), Mi\u0119dzynarodowa Federacja Pieszych (I&F), Europejska Sie\u0107 Policji Drogowych (TISPOL) oraz sie\u0107 miast europejskich EUROCITIES i Federacja Drogowa Unii Europejskiej \u201eTowards Zero Foundation\u201d.", "Z Brukseli Krzysztof Strz\u0119pka"]}
{"url": "https://www.bankier.pl/moto/samochod-na-abonament-w-galerii-handlowej-do-polski-wszedl-qarson-biznes-z-francji-zalozony-przez-polaka-2598/", "title": ["Samoch\u00f3d na abonament w galerii handlowej. Do Polski wszed\u0142 Qarson \u2013 biznes z Francji za\u0142o\u017cony przez Polaka"], "lead": ["Francuzi chc\u0105 narobi\u0107 troch\u0119 szumu na polskim rynku motoryzacyjnym. Nad Wis\u0142\u0119 zawita\u0142 Qarson. To czym chce kusi\u0107, to nie tylko ceny, ale tak\u017ce model sprzeda\u017cy, kt\u00f3ry w Heksagonie dobrze si\u0119 przyj\u0105\u0142 \u2013 od teraz samoch\u00f3d na abonament kupimy w galerii handlowej."], "text": ["Francuzi chc\u0105 narobi\u0107 troch\u0119 szumu na polskim rynku motoryzacyjnym. Nad Wis\u0142\u0119 zawita\u0142 Qarson. To czym chce kusi\u0107, to nie tylko ceny, ale tak\u017ce model sprzeda\u017cy, kt\u00f3ry w Heksagonie dobrze si\u0119 przyj\u0105\u0142 \u2013 od teraz samoch\u00f3d na abonament kupimy w galerii handlowej.", "Qarson to lider francuskiego rynku sprzeda\u017cy aut na abonament, kt\u00f3ry dzia\u0142a na tamtejszym rynku od 2014 roku.\u00a0 Francuska firma zosta\u0142a za\u0142o\u017cona ju\u017c w 2009 roku przez Polaka \u2013 Damiana\u00a0 Ciesielczyka. Jednocze\u015bnie mo\u017ce si\u0119 pochwali\u0107 najwi\u0119ksz\u0105 na \u015bwiecie sieci\u0105 sprzeda\u017cy aut na abonament w centrach handlowych. Sprzeda\u017c oferuje mi\u0119dzy innymi w francuskich 12 galeriach handlowych.", "\n", "fot. Damian Ciesielczyk/Qarson", "Firma Qarson zainicjowa\u0142a swoj\u0105 dzia\u0142alno\u015b\u0107 w Polsce na dzisiejszej konferencji w Warszawie. Wed\u0142ug niej kierowcy coraz rzadziej chc\u0105 mie\u0107 samoch\u00f3d na w\u0142asno\u015b\u0107 i wi\u0105za\u0107 si\u0119 wieloletnim kredytem lub umow\u0105 leasingow\u0105. Optymalnym rozwi\u0105zaniem jest wed\u0142ug nich abonament, kt\u00f3ry w ostatnich latach notuje znacz\u0105ce wzrosty w krajach Europy Zachodniej, takich jak Francja, a w Polsce dopiero raczkuje.", "Strategia Qarsona wpisuje si\u0119 w nieco zbyt podkr\u0119cany marketingowo \u2013 przynajmniej w Polsce \u2013 trend odchodzenia od posiadania samochodu. Wed\u0142ug firmy klient indywidualny nie jest g\u0142\u00f3wn\u0105 si\u0142\u0105 na rynku sprzeda\u017cy samochod\u00f3w i coraz cz\u0119\u015bciej sk\u0142ania si\u0119 do korzystania z wypo\u017cyczalni samochod\u00f3w. Lepiej widoczne jest to w rozwini\u0119tych gospodarczo krajach Europy Zachodniej, gdzie przyczynia si\u0119 to m.in. do ni\u017cszego \u015bredniego wieku pojazd\u00f3w na drogach.", "Popularno\u015b\u0107 tego rozwi\u0105zania wynika z tego, \u017ce w ramach jednej miesi\u0119cznej op\u0142aty u\u017cytkownik zamyka niemal wszystkie sprawy zwi\u0105zane z eksploatacj\u0105 samochodu. To zadaniem dostawcy jest zapewnienie ubezpieczenia, serwisu czy nawet wymiany opon.", "Qarson dodatkowo chce zawalczy\u0107 wi\u0119ksz\u0105 elastyczno\u015bci\u0105 oferty. Leasing czy wynajem cz\u0119sto wi\u0105\u017ce si\u0119 z min. dwuletnim okresem umowy. W przypadku francuskiej firmy okres wypo\u017cyczenia wynosi 12 miesi\u0119cy \u2013 nie b\u0119dzie innych opcji.", "W ofercie ma znajdowa\u0107 si\u0119 na start kilkadziesi\u0105t modeli, ale p\u00f3ki co na stronie modeli jest kilka, ale za to w licznych wariantach wyposa\u017cenia. G\u0142\u00f3wna ofensywa jest prowadzona renault clio, kt\u00f3re w abonamencie mo\u017cna ju\u017c dosta\u0107 za 499 z\u0142/m-c przy 199 z\u0142 op\u0142aty startowej.", "Pozosta\u0142e modele nie s\u0105 ju\u017c tak mocne cenowo, ale dziwne te\u017c oczekiwa\u0107, \u017ceby w podobnej cenie wypo\u017cyczany by\u0142 np. mercedes e. Ten model mo\u017cna wypo\u017cyczy\u0107 za 1999 z\u0142/m-c, ale przy 20 000 z\u0142 op\u0142aty startowej. Oferta ma si\u0119 jednak rozrasta\u0107 i za jaki\u015b czas obj\u0105\u0107 tak\u017ce auta elektryczne. P\u00f3ki co bardzo rozczarowuj\u0105cy jest brak jakiegokolwiek przedstawiciela rodziny Volkswagena czy Toyoty. A to marki popularne nie tylko w Polsce.", "Qarson chce zdobywa\u0107 klient\u00f3w podczas rodzinnych zakup\u00f3w. Do tej pory klienci, aby naby\u0107 samoch\u00f3d musieli odwiedzi\u0107 przynajmniej kilka salon\u00f3w sprzeda\u017cy lub sp\u0119dzi\u0107 d\u0142ugie godziny na szukaniu internetowych ofert pojazd\u00f3w u\u017cywanych. Tu kluczow\u0105 rol\u0119 odegraj\u0105 wpunkty sprzeda\u017cy, kt\u00f3re zosta\u0142y zlokalizowane w najwi\u0119kszych galeriach handlowych. Qarson w ten spos\u00f3b wprowadza do Polski zupe\u0142nie nowy model, w ramach kt\u00f3rego klienci b\u0119d\u0105 mogli wybra\u0107 i zam\u00f3wi\u0107 samoch\u00f3d w trakcie swoich zakup\u00f3w.", "Aktualnie punkty sprzeda\u017cy Qarsona zlokalizowane s\u0105 centrum w Suchym Lesie ko\u0142o Poznania, w samym Poznaniu (Galeria Posnania), Szczecinie (Galeria Galaxy), Gda\u0144sku (Galeria Ba\u0142tycka) oraz Wroc\u0142awiu (Galeria Wroclavia). W najbli\u017cszym czasie pojawi\u0105 si\u0119 r\u00f3wnie\u017c w galeriach handlowych w Warszawie, \u0141odzi, Krakowie i Katowicach.\u00a0 \u0141\u0105cznie w 2019 roku w Polsce pojawi si\u0119 10 punkt\u00f3w w 8 miastach.", "Qarson zatrudnia dzi\u015b ponad 200 os\u00f3b w Europie, z czego 120 os\u00f3b w Polsce. To w wi\u0119kszo\u015bci specjali\u015bci", "\nw obszarze nowych technologii i motoryzacji. G\u0142\u00f3wna siedziba firmy mie\u015bci si\u0119 w Suchym Lesie ko\u0142o Poznania. Do ko\u0144ca 2019 roku planowane jest uruchomienie 10 punkt\u00f3w sprzeda\u017cy w 8 najwi\u0119kszych miastach w Polsce.", "\u0179r\u00f3d\u0142o: Bankier.pl/Qarson"]}
{"url": "https://www.bankier.pl/moto/mozesz-sprawdzic-swoje-punkty-karne-przez-internet-2604/", "title": ["Mo\u017cesz sprawdzi\u0107 swoje punkty karne przez internet"], "lead": ["Kierowcy mog\u0105 sprawdzi\u0107 liczb\u0119 swoich punkt\u00f3w karnych online, korzystaj\u0105c z e-us\u0142ugi \u201eSprawd\u017a swoje punkty karne\u201d dost\u0119pnej w ramach e-administracji. W ubieg\u0142ym roku z tej us\u0142ugi skorzysta\u0142o niemal 362 tysi\u0105ce os\u00f3b."], "text": ["Kierowcy mog\u0105 sprawdzi\u0107 liczb\u0119 swoich punkt\u00f3w karnych online, korzystaj\u0105c z e-us\u0142ugi \u201eSprawd\u017a swoje punkty karne\u201d dost\u0119pnej w ramach e-administracji. W ubieg\u0142ym roku z tej us\u0142ugi skorzysta\u0142o niemal 362 tysi\u0105ce os\u00f3b.", "\u201eTo w pe\u0142ni bezpieczna e-us\u0142uga. Dzi\u0119ki zalogowaniu si\u0119 przez Profil Zaufany mamy pewno\u015b\u0107, \u017ce liczby punkt\u00f3w za nasze drogowe przewinienia nie zobaczy s\u0105siad, kolega z pracy, czy inna niepowo\u0142ana do tego osoba\u201d \u2013 przedstawi\u0142 zalety e-us\u0142ugi minister cyfryzacji Marek Zag\u00f3rski. Jak podkre\u015bli\u0142, \u201eProfil Zaufany to gwarancja, \u017ce nikt si\u0119 pod nas nie podszyje. Jest bezp\u0142atny i naprawd\u0119 \u0142atwo go za\u0142o\u017cy\u0107\u201d.", "Jak wyja\u015bnia resort, liczb\u0119 punkt\u00f3w karnych mo\u017cemy sprawdzi\u0107 przez internet dzi\u0119ki systemowi CEPiK2.0. Umo\u017cliwia on dost\u0119p do aktualnych danych z ewidencji kierowc\u00f3w naruszaj\u0105cych przepisy ruchu drogowego.", "Aby sprawdzi\u0107 punkty karne przez internet trzeba mie\u0107 za\u0142o\u017cony Profil Zaufany. Nast\u0119pnie nale\u017cy zalogowa\u0107 si\u0119 na stron\u0119 www.obywatel.gov.pl i wybiera\u0107 kolejno kategorie \u201eKierowcy i pojazdy\u201d i \u201eSprawd\u017a swoje punkty karne\u201d. System przenosi wtedy u\u017cytkownika na stron\u0119 Profilu Zaufanego, gdzie nale\u017cy si\u0119 zalogowa\u0107 na swoje konto. Kierowca zostanie wtedy automatycznie przekierowany z powrotem do serwisu Obywatel.gov.pl, a na ekranie powinien zobaczy\u0107 informacj\u0119 o swoich punktach karnych.", "Wszystkie dane, kt\u00f3re s\u0105 tam dost\u0119pne mo\u017cna pobra\u0107 w formacie PDF i wydrukowa\u0107. Jak podkre\u015bla MC, taki wydruk ma jedynie charakter informacyjny. Nie jest to dokument urz\u0119dowy. \u201eW zwi\u0105zku z tym urz\u0105d mo\u017ce go nie uzna\u0107 np. jako dowodu w sprawie\u201d \u2013 przypomina ministerstwo. Kierowca, kt\u00f3ry potrzebuje urz\u0119dowego za\u015bwiadczenia o punktach karnych musi p\u00f3j\u015b\u0107 na komisariat policji.", "Natalia Kami\u0144ska"]}
{"url": "https://www.bankier.pl/moto/pspa-realny-cel-to-300-tys-aut-elektrycznych-w-polsce-w-2025-r-2608/", "title": ["PSPA: realny cel to 300 tys. aut elektrycznych w Polsce w 2025 r."], "lead": [], "text": ["Autorzy raportu oceniaj\u0105, \u017ce efektywne wsparcie z Fundusz Niskoemisyjnego Transportu (FNT), przede wszystkim w postaci dop\u0142at, obni\u017caj\u0105cych cen\u0119 nowych aut na pr\u0105d b\u0119dzie mia\u0142o decyduj\u0105ce znaczenie dla liczby takich samochod\u00f3w. W projekcie rozporz\u0105dzenia do ustawy wprowadzaj\u0105cej FNT Ministerstwo Energii zaproponowa\u0142o dop\u0142at\u0119 do zakupu pojazdu elektrycznego w wysoko\u015bci do 36 tys. z\u0142, a tak\u017ce m.in. dop\u0142aty dla punkt\u00f3w \u0142adowania czy zakupu niskoemisyjnych autobus\u00f3w.", "Wed\u0142ug najbardziej optymistycznego scenariusza Polish EV Outlook 2019, zak\u0142adaj\u0105cego nie tylko dop\u0142aty ale i zwolnienie aut elektrycznych (EV) z podatku VAT, w 2025 r. w Polsce mog\u0142oby je\u017adzi\u0107 0,5 mln samochod\u00f3w na pr\u0105d, a poziom miliona EV osi\u0105gni\u0119ty zosta\u0142by w 2030 r. \u201eOczekujemy, \u017ce w okresie 2030-2040 r. rynek pojazd\u00f3w elektrycznych w Polsce stanie si\u0119 rynkiem dojrza\u0142ym, a tempo jego wzrostu ulegnie stabilizacji. W perspektywie d\u0142ugookresowej, polski park samochod\u00f3w elektrycznych mo\u017ce si\u0119 zwi\u0119kszy\u0107 do 3,2 mln pojazd\u00f3w w 2040 r., przede wszystkim w zale\u017cno\u015bci od rodzaju wprowadzonych instrument\u00f3w wsparcia\u201d \u2013 m\u00f3wi\u0142 w czasie prezentacji raportu Ivan Kondratenko z Frost & Sullivan.", "Optymalny scenariusz w raporcie zak\u0142ada dop\u0142aty w wysoko\u015bci do 36 tys. z\u0142 do nowego auta do roku 2024 i 12 tys. z\u0142 w kolejnych latach, oraz dop\u0142aty do infrastruktury \u0142adowania w latach 2019-2027. Przy jego wdro\u017ceniu, w 2025 r. w Polsce by\u0142o by 300 tys. aut na pr\u0105d, w 2030 r. \u2013 niemal 700 tys., a dziesi\u0119\u0107 lat p\u00f3\u017aniej liczba ta mog\u0142aby wzrosn\u0105\u0107 do 2,5 mln. Polski rynek przyrasta\u0142by o ponad 50 tys. EV rocznie, w 2030 r. co dziesi\u0105te rejestrowane auto by\u0142oby elektryczne, a w 2040 r. ten odsetek wzr\u00f3s\u0142by do 25 proc.", "Tymczasem w scenariuszu bazowym, zak\u0142adaj\u0105cym, \u017ce wsparcie dla EV ograniczy si\u0119 do element\u00f3w obowi\u0105zuj\u0105cych obecnie, w 2025 r. po Polsce je\u017adzi\u0142yby 63 tys. elektrycznych aut, a milion takich pojazd\u00f3w pojawi\u0142by si\u0119 w 2040 r. Aktualne u\u0142atwienia dla EV to zwolnienie z akcyzy, mo\u017cliwo\u015b\u0107 jazdy po buspasach i darmowego parkowania oraz zwi\u0119kszony odpis amortyzacyjny.", "Jak podkre\u015bla\u0142 dyrektor zarz\u0105dzaj\u0105cy PSPA Maciej Mazur, scenariusze pokazuj\u0105, jakie znaczenie dla rozwoju elektromobilno\u015bci ma wprowadzenie systemu dop\u0142at, kt\u00f3re, obok zwolnienia z VAT, s\u0105 najskuteczniejsz\u0105 form\u0105 zach\u0119t do kupowania samochod\u00f3w zeroemisyjnych w Europie. Mazur zaznaczy\u0142, \u017ce wspieranie wy\u0142\u0105cznie rozbudowy infrastruktury daje niewielki efekt, a dop\u0142aty ni\u017csze ni\u017c 36 tys. z\u0142 te\u017c nie zdynamizuj\u0105 rynku. Taki sam efekt jak 36 tys. dop\u0142ata mia\u0142oby zwolnienie z VAT, ale dopiero dop\u0142ata oraz zwolnienie z VAT daje milion samochod\u00f3w na pr\u0105d w 2030 r. \u2013 zaznaczy\u0142. \u201eW \u015bwietle projektu rozporz\u0105dzenia pieni\u0105dze s\u0105 realne, trzeba je tylko optymalnie wykorzysta\u0107. W\u0142a\u015bciwie wydaj\u0105c to co jest zarezerwowane w FNT, to poziom 300 tys. EV w 2025 r. jest realny\u201d \u2013 doda\u0142 Mazur.", "Z raportu wynika, \u017ce w 2018 r. w Polsce zarejestrowano 1,6 mln samochod\u00f3w osobowych i dostawczych, z czego 60 proc. by\u0142o u\u017cywanymi pojazdami z importu. Sprzeda\u017c nowych samochod\u00f3w elektrycznych wynios\u0142a 1324 sztuki, co stanowi 0,2 proc. nowych aut. W sumie po polskich drogach porusza si\u0119 ok. 3,5 tys. EV, podczas gdy ca\u0142kowita liczba samochod\u00f3w osobowych i dostawczych to ok. 20 mln. Szybciej rozwija\u0142a si\u0119 infrastruktura \u0142adowania. W ubieg\u0142ym roku zainstalowano 293 publicznie dost\u0119pne punkty, w konsekwencji ich \u0142\u0105czna liczba wzros\u0142a do 845. 54 proc. z nich stanowi\u0142y szybkie \u0142adowarki DC.(PAP)", "autor: Wojciech Krzyczkowski", "wkr/ ewes/"]}
{"url": "https://www.bankier.pl/moto/orlen-otworzy-50-stacji-ladowania-samochodow-elektrycznych-2617/", "title": ["Orlen otworzy 50 stacji \u0142adowania samochod\u00f3w elektrycznych"], "lead": ["PKN Orlen, w ramach rozwoju elektromobilno\u015bci buduje infrastruktur\u0119 \u0142adowania pojazd\u00f3w elektrycznych, w kt\u00f3rej do ko\u0144ca 2019 r. otworzy 50 takich punkt\u00f3w. Poszerza tak\u017ce swoj\u0105 flot\u0119 o samochody elektryczne, kt\u00f3rych ma obecnie 9 \u2013 poinformowa\u0142 p\u0142ocki koncern."], "text": ["PKN Orlen, w ramach rozwoju elektromobilno\u015bci buduje infrastruktur\u0119 \u0142adowania pojazd\u00f3w elektrycznych, w kt\u00f3rej do ko\u0144ca 2019 r. otworzy 50 takich punkt\u00f3w. Poszerza tak\u017ce swoj\u0105 flot\u0119 o samochody elektryczne, kt\u00f3rych ma obecnie 9 \u2013 poinformowa\u0142 p\u0142ocki koncern.", "Odpowiadaj\u0105c w poniedzia\u0142ek na pytania PAP dotycz\u0105cych projekt\u00f3w zwi\u0105zanych z elektromobilno\u015bci\u0105, PKN Orlen oceni\u0142, i\u017c paliwa alternatywne s\u0105 jednym z kluczowych trend\u00f3w nowej mobilno\u015bci.", "Do ko\u0144ca 2019 r. PKN Orlen otworzy 50 stacji \u0142adowania samochod\u00f3w elektrycznych. W ramach rozwoju elektromobilno\u015bci koncern buduje infrastruktur\u0119 \u0142adowania pojazd\u00f3w elektrycznych oraz poszerza swoj\u0105 flot\u0119 o samochody elektryczne \u2013 zaznaczy\u0142a sp\u00f3\u0142ka. Jak poda\u0142 p\u0142ocki koncern, obecnie posiada on 9 pojazd\u00f3w elektrycznych, kt\u00f3re przeznaczy\u0142 od marca na potrzeby pracownik\u00f3w sp\u00f3\u0142ki w celu wykonywania codziennych obowi\u0105zk\u00f3w s\u0142u\u017cbowych.", "Samochody elektryczne we flocie Orlen, przemieszczaj\u0105c si\u0119 po ca\u0142ym kraju, to bardzo dobra promocja elektromobilno\u015bci, nie tylko w\u015br\u00f3d pracownik\u00f3w PKN Orlen, ale i mieszka\u0144c\u00f3w ca\u0142ego kraju. Zw\u0142aszcza, \u017ce auta b\u0119d\u0105 obrandowane informacjami dotycz\u0105cymi stacji PKN Orlen, na kt\u00f3rych mo\u017cna b\u0119dzie \u0142adowa\u0107 pojazdy elektryczne \u2013 podkre\u015bli\u0142 p\u0142ocki koncern.", "Wed\u0142ug niego, wprowadzenie w Polsce blisko rok temu ustawy o elektromobilno\u015bci by\u0142o impulsem, kt\u00f3ry spowodowa\u0142 znacz\u0105cy wzrost zainteresowania samochodami elektrycznymi. PKN Orlen dynamicznie rozwija swoj\u0105 infrastruktur\u0119 \u0142adowania pojazd\u00f3w elektrycznych, poniewa\u017c dost\u0119pno\u015b\u0107 do niej jest jednym z kluczowych aspekt\u00f3w branych pod uwag\u0119 przy podejmowaniu decyzji o zakupie samochodu elektrycznego \u2013 zwr\u00f3ci\u0142 uwag\u0119 p\u0142ocki koncern.", "PKN Orlen zaznaczy\u0142 jednocze\u015bnie, \u017ce w obliczu nasilaj\u0105cych si\u0119 problem\u00f3w zwi\u0105zanych z jako\u015bci\u0105 powietrza oraz zaostrzaj\u0105cych si\u0119 norm emisji szkodliwych zwi\u0105zk\u00f3w, jako firma odpowiedzialna spo\u0142ecznie, anga\u017cuje si\u0119 w promowanie elektromobilno\u015bci i rozw\u00f3j transportu nisko i zeroemisyjnego w Polsce, a tak\u017ce w planowanie i budow\u0119 infrastruktury do zasilania pojazd\u00f3w wyposa\u017conych w nap\u0119dy alternatywne.", "Rozpoczynamy od rynku polskiego, ale jeste\u015bmy przekonani, \u017ce wkr\u00f3tce tak\u017ce w Czechach, Niemczech czy na Litwie PKN Orlen i jego pracownicy b\u0119d\u0105 promowali elektromobilno\u015b\u0107 korzystaj\u0105c z tego typu pojazd\u00f3w jako aut s\u0142u\u017cbowych \u2013 o\u015bwiadczy\u0142 p\u0142ocki koncern. Poinformowa\u0142 jednocze\u015bnie, i\u017c w ramach post\u0119powania zakupowego pozyska\u0142 w pierwszym etapie \u0142\u0105cznie 9 samochod\u00f3w elektrycznych marki Nissan LEAF \u2013 pojazdy b\u0119d\u0105 finansowane w formie wynajmu d\u0142ugoterminowego.", "W 100 proc. elektryczny nap\u0119d oznacza natychmiastowe przy\u015bpieszenie auta, po naci\u015bni\u0119ciu gazu, a nisko osadzony akumulator o pojemno\u015bci 40kWh sprawia, \u017ce w Nissan LEAF \u0142atwo pokonuje si\u0119 zakr\u0119ty. Wa\u017cny jest tak\u017ce fakt, \u017ce autem bez \u0142adowania mo\u017cemy pokona\u0107 378 km, czyli drog\u0119 z Warszawy do P\u0142ocka i z powrotem \u2013 wyja\u015bni\u0142 p\u0142ocki koncern. Jak zauwa\u017cy\u0142, zgodnie z unijnymi regulacjami, dotycz\u0105cymi WLTP \u2013 \u015bwiatowej zharmonizowanej procedury badania pojazd\u00f3w lekkich, kierowcy tych samochod\u00f3w mog\u0105 na\u0142adowa\u0107 je na stacjach \u0142adowania PKN Orlen do 80 proc. pojemno\u015bci akumulatora w czasie ok. 40 minut.", "Sp\u00f3\u0142ka zapowiedzia\u0142a, \u017ce jej stacja paliw w Siewierzu przy trasie Katowice-Warszawa, gdzie w 2018 r. uruchomi\u0142a pierwszy sw\u00f3j punkt \u0142adowania aut elektrycznych, jest cz\u0119\u015bci\u0105 wi\u0119kszego projektu, kt\u00f3rego celem jest stworzenie pe\u0142nej infrastruktury \u0142adowania pojazd\u00f3w elektrycznych w kraju. Docelowo koncern uruchomi 150 stacji \u0142adowania zlokalizowanych w miastach i przy trasach tranzytowych tak, aby kierowcy mogli p\u0142ynnie pokona\u0107 ca\u0142\u0105 Polsk\u0119 wzd\u0142u\u017c i wszerz \u2013 oznajmi\u0142 PKN Orlen.", "Wed\u0142ug niego, sie\u0107 punkt\u00f3w \u0142adowania i zakupione w\u0142a\u015bnie samochody elektryczne do floty to projekty koncernu, kt\u00f3re uzupe\u0142niaj\u0105 si\u0119. Nasi pracownicy b\u0119d\u0105 mogli testowa\u0107 pojazdy na stajach \u0142adowania PKN Orlen. W ten spos\u00f3b koncern b\u0119dzie m\u00f3g\u0142 zweryfikowa\u0107 zachowania swoich klient\u00f3w \u2013 podkre\u015bli\u0142a sp\u00f3\u0142ka.", "mb/ je/"]}
{"url": "https://www.bankier.pl/moto/volvo-stworzylo-rywala-dla-tesli-model-3-2629/", "title": ["Volvo stworzy\u0142o rywala dla tesli model 3"], "lead": ["Volvo poprzez swoj\u0105 submark\u0119 Polestar wystawia swojego zawodnika do walki z tesl\u0105 model 3."], "text": ["Volvo poprzez swoj\u0105 submark\u0119 Polestar wystawia swojego zawodnika do walki z tesl\u0105 model 3.", "Polestar 2, bo tak nazywa si\u0119 kolejny model niskoemisyjnej marki zawiadywanej przez Volvo,\u00a0 zadebiutuje na targach motoryzacyjnych w Genewie, cho\u0107 poprzednik (hybrydowy polestar 1) nie wyjecha\u0142 jeszcze nawet z fabryki. O ile polestar 1 raczej skierowany jest do klient\u00f3w z zasobniejszym portfelem i o bardziej wyszukanych potrzebach, polestar 2 ma by\u0107 \u201eelektrykiem\u201d dla mas.", "Elektryczne \u201eVolvo\u201d powstaje na tej samej platformie co volvo XC40. Pi\u0119ciodrzwiowe auto nap\u0119dz\u0105 dwa silniki elektryczne i bateria o pojemno\u015bci 78 kWh. Taki uk\u0142ad ma zapewni\u0107 przejazd do 500 km na jednym \u0142adowaniu.\u00a0Firma Polestar wyposa\u017cy swoje samochody w program pomagaj\u0105cy znale\u017a\u0107 najbli\u017csz\u0105 stacj\u0119 \u0142adowania. B\u0119dzie on dost\u0119pny z poziomu ekranu samochodu, ale tak\u017ce poprzez urz\u0105dzenia mobilne. To rozwi\u0105zanie powstanie we wsp\u00f3\u0142pracy z najwi\u0119kszymi operatorami stacji \u0142adowania.", "Dwa silniki skutkuj\u0105 nap\u0119dem na cztery ko\u0142a oraz \u0142\u0105czn\u0105 moc\u0105 300 kW \u2013 auto rozp\u0119dzi si\u0119 do 100 km/h w mniej ni\u017c 5 s. \u2013\u00a0Polestar 2 b\u0119dzie jednym z pierwszych aut na \u015bwiecie z systemem pok\u0142adowym na bazie Androida. Dzi\u0119ki temu system pok\u0142adowy samochodu dostosuje si\u0119 do funkcji i aplikacji rozwijanych przez Google\u2019a takich jak: Google Assistant, Mapy Google z uwzgl\u0119dnieniem punkt\u00f3w \u0142adowania pojazd\u00f3w elektrycznych oraz Google Play Store. Polestar 2 b\u0119dzie rozumia\u0142 komendy g\u0142osowe. G\u0142\u00f3wny ekran panelu sterowania b\u0119dzie mia\u0142 przek\u0105tn\u0105 11 cali \u2013 czytamy w komunikacie prasowym.", "Volvo zaprezentuje auto oficjalnie dopiero w Genewie na targach motoryzacyjnych. Do sprzeda\u017cy ma pocz\u0105tkowo trafi\u0107\u00a0w Chinach, Stanach Zjednoczonych, Kanadzie, Belgii, Niemczech, Holandii, Norwegii, Szwecji i Wielkiej Brytanii. Nie ma na tej li\u015bcie Polski, ale nic nie jest jeszcze przes\u0105dzone. Volvo przed startem sprzeda\u017cy mo\u017ce jeszcze rozszerzy\u0107 t\u0119 list\u0119. W\u0105tpi\u0119 jednak, \u017ce mia\u0142aby si\u0119 znale\u017a\u0107 na niej tak\u017ce Polska. Popyt na elektryki jest tu jeszcze zbyt ma\u0142y. Niewykluczone jednak, \u017ce je\u015bli ", " Volvo rozwa\u017cy i nadwi\u015bla\u0144ski kraj w swojej ekspansji."]}
{"url": "https://www.bankier.pl/moto/jazda-na-suwak-tuz-tuz-2638/", "title": ["Jazda na suwak tu\u017c-tu\u017c"], "lead": ["Znak drogowy ju\u017c jest. Wkr\u00f3tce b\u0119dzie te\u017c nakaz stosowania si\u0119 do niego \u2013 pisze w pi\u0105tek \u201eRzeczpospolita\u201d."], "text": ["Znak drogowy ju\u017c jest. Wkr\u00f3tce b\u0119dzie te\u017c nakaz stosowania si\u0119 do niego \u2013 pisze w pi\u0105tek \u201eRzeczpospolita\u201d.", "\u201eJazda na suwak \u2013 czyli naprzemienne w\u0142\u0105czanie si\u0119 do ruchu na zw\u0119\u017ceniu drogi \u2013 pozwala na ograniczenie kork\u00f3w w miejscach, gdzie z dw\u00f3ch pas\u00f3w robi si\u0119 jeden\u201d \u2013 informuje gazeta. \u201eTrzeba jednak zmieni\u0107 przepisy. Ministerstwo Infrastruktury chwali inicjatyw\u0119, ale od lat zwleka z projektem. Wkr\u00f3tce ma by\u0107 gotowy. Znaki informuj\u0105ce o je\u017adzie na suwak pojawi\u0142y si\u0119 ju\u017c w kilku miastach Polski. Jako pozakodeksowe stanowi\u0105 jedynie zalecenie, nie mo\u017cna kara\u0107 za ich nieprzestrzeganie\u201d \u2013 czytamy w dzienniku.", "\u201eRz\u201d podaje, \u017ce \u201ejazda na suwak jest stosowana z powodzeniem w wi\u0119kszo\u015bci kraj\u00f3w zachodnich. W takich krajach Unii Europejskiej jak Austria, Belgia, Luksemburg czy Niemcy kwestia ta znalaz\u0142a ju\u017c swoje ustawowe uregulowanie. Jej przestrzeganie jest tam obowi\u0105zkiem kierowc\u00f3w\u201d.(PAP)", "mgost/ mark/"]}
{"url": "https://www.bankier.pl/moto/samochody-pod-pradem-2641/", "title": ["Samochody pod pr\u0105dem"], "lead": [], "text": ["\u201eSzefie, przepraszam, sp\u00f3\u017ani\u0119 si\u0119. Roz\u0142adowa\u0142 mi si\u0119 samoch\u00f3d\u201d. Za mniej wi\u0119cej 10 lat t\u0119 wym\u00f3wk\u0119 zna\u0107 ju\u017c b\u0119dzie ca\u0142kiem spore grono mened\u017cer\u00f3w. Bran\u017ca motoryzacyjna od dawna robi przygotowania do wielkiego skoku na inn\u0105 planet\u0119, na kt\u00f3rej nie znaj\u0105 s\u0142\u00f3w: cylinder, zap\u0142on i rura wydechowa.", "Ten skok wida\u0107 b\u0119dzie w polskich salonach samochodowych ju\u017c w przysz\u0142ym roku, kiedy na dobre ruszy system dop\u0142at do samochod\u00f3w elektrycznych. Czy jazda takimi autami b\u0119dzie op\u0142acalna? Czy b\u0119dziemy sk\u0142onni porzuci\u0107 stare, dobre diesle, kt\u00f3re kupili\u015bmy w asy\u015bcie szlochaj\u0105cych niemieckich sprzedawc\u00f3w? Czy za 6 lat b\u0119dzie je\u017adzi\u0107 milion e-aut po naszych drogach, w tym te wyprodukowane przez polsk\u0105 sp\u00f3\u0142k\u0119? W podca\u015bcie \u201ePuls Biznesu do s\u0142uchania\u201d pytamy o to Macieja Mazura, prezesa Polskiego Stowarzyszenia Paliw Alternatywnych, Paw\u0142a Gosa, prezesa Exact Systems, wiceministra \u015brodowiska Micha\u0142a Kurtyk\u0119, Bart\u0142omieja Derskiego z WysokieNapi\u0119cie.pl i Marcina Korolca, by\u0142ego ministra \u015brodowiska i prezesa Fundacji Promocji Pojazd\u00f3w Elektrycznych.", "Wszystkie odcinki \u201ePulsu Biznesu do s\u0142uchania\u201d znajdziecie w aplikacjach podcastowych, takich jak Lecton, oraz na ", "."]}
{"url": "https://www.bankier.pl/moto/tesla-rezygnuje-ze-sprzedazy-stacjonarnej-2640/", "title": ["Tesla rezygnuje ze sprzeda\u017cy stacjonarnej"], "lead": ["Tesla chce zamkn\u0105\u0107 wi\u0119kszo\u015b\u0107 swoich salon\u00f3w sprzeda\u017cowych. Wraca tym samym do pocz\u0105tk\u00f3w swojej dzia\u0142alno\u015bci \u2013 samochody b\u0119d\u0105 dost\u0119pne wy\u0142\u0105cznie w sprzeda\u017cy internetowej \u2013 donosi The Verge."], "text": ["Tesla chce zamkn\u0105\u0107 wi\u0119kszo\u015b\u0107 swoich salon\u00f3w sprzeda\u017cowych. Wraca tym samym do pocz\u0105tk\u00f3w swojej dzia\u0142alno\u015bci \u2013 samochody b\u0119d\u0105 dost\u0119pne wy\u0142\u0105cznie w sprzeda\u017cy internetowej \u2013 donosi The Verge.", "Rezygnacja ze sprzeda\u017cy stacjonarnej ma pom\u00f3c finansom sp\u00f3\u0142ki. Tesla wierzy, \u017ce pozwoli to ograniczy\u0107 koszty dzia\u0142alno\u015bci. Wraz z zamkni\u0119ciem plac\u00f3wek fizycznych prac\u0119 strac\u0105 tak\u017ce sprzedawcy. Sklepy b\u0119d\u0105 wygaszane przez najbli\u017csze kilka miesi\u0119cy. Zakup internetowy b\u0119dzie mo\u017cna zwr\u00f3ci\u0107 w pierwszym tygodniu od dostawy.", "Przeniesienie ca\u0142ej sprzeda\u017cy do internetu ma tak\u017ce na celu unikni\u0119cie problem\u00f3w z przedstawicielami w\u0142adz samorz\u0105dowych w niekt\u00f3rych stanach Stan\u00f3w Zjednoczonych. Przyk\u0142adowo w Connecticut czy Nowym Meksyku blokowano mo\u017cliwo\u015b\u0107 zbudowania fizycznej plac\u00f3wki z egzemplarzami tesli na sprzeda\u017c.", "Tylko kilka miejsc b\u0119dzie prowadzi\u0142o dalej dzia\u0142alno\u015b\u0107, ale ju\u017c nie sprzeda\u017cow\u0105. Niewielka liczba sklep\u00f3w zlokalizowanych w strategicznych lokalizacjach pozostanie w u\u017cytku jako salony pokazowe i centra informacyjne \u2013 klienci b\u0119d\u0105 mogli tam obejrze\u0107 samochody i zasi\u0119gn\u0105\u0107 pe\u0142nej informacji o procesie sprzeda\u017cy i specyfikacji pojazd\u00f3w.", "Tesla ma odbi\u0107 sobie spadek liczby punkt\u00f3w sprzeda\u017cy we wzro\u015bcie punkt\u00f3w serwisowych, \u017ceby sprosta\u0107 rosn\u0105cemu popytowi na te us\u0142ugi."]}
{"url": "https://www.bankier.pl/moto/elektromobilnosc-powoli-pelznie-do-przodu-2551/", "title": ["Elektromobilno\u015b\u0107 powoli pe\u0142znie do przodu"], "lead": ["Fabryka samochod\u00f3w elektrycznych ma kosztowa\u0107 ok. 4,5 mld z\u0142 i by\u0107 finansowana m.in. przez sp\u00f3\u0142ki energetyczne \u2013 ustali\u0142 \u201eDziennik Gazeta Prawna\u201d. Na razie o sukcesach w realizacji rz\u0105dowych plan\u00f3w trudno m\u00f3wi\u0107 \u2013 pisze gazeta w poniedzia\u0142ek."], "text": ["Fabryka samochod\u00f3w elektrycznych ma kosztowa\u0107 ok. 4,5 mld z\u0142 i by\u0107 finansowana m.in. przez sp\u00f3\u0142ki energetyczne \u2013 ustali\u0142 \u201eDziennik Gazeta Prawna\u201d. Na razie o sukcesach w realizacji rz\u0105dowych plan\u00f3w trudno m\u00f3wi\u0107 \u2013 pisze gazeta w poniedzia\u0142ek.", "Wed\u0142ug dziennika \u201em\u00f3wi si\u0119\u201d o budowie w naszym kraju fabryki samochod\u00f3w elektrycznych za 4,5 mld z\u0142. \u201eJak ustalili\u015bmy, cz\u0119\u015b\u0107 pieni\u0119dzy (1,52 mld z\u0142) pochodzi\u0142aby z finansowania d\u0142u\u017cnego, ale wi\u0119kszo\u015b\u0107 mia\u0142yby wy\u0142o\u017cy\u0107 sp\u00f3\u0142ki energetyczne, udzia\u0142owcy Electromobility Poland\u201d \u2013 czytamy.", "Jak wskazuje \u201eDGP\u201d, \u201ekolejne wydatki \u2013 po budowie nowych mocy konwencjonalnych i odnawialnych, sieci energetycznych, a wcze\u015bniej ratowaniu g\u00f3rnictwa \u2013 to dla nich spore wyzwanie, kt\u00f3remu nie wszystkie s\u0105 w stanie sprosta\u0107\u201d. \u201eDlatego grupy energetyczne, kt\u00f3re wy\u0142o\u017cy\u0142y na EP ju\u017c 70 mln z\u0142 (tyle wynosi kapita\u0142 zak\u0142adowy sp\u00f3\u0142ki), wobec braku namacalnych efekt\u00f3w dotychczasowych dzia\u0142a\u0144, nie s\u0105 ch\u0119tne, by dok\u0142ada\u0107 kolejne pieni\u0105dze\u201d \u2013 podaje.", "Dziennik zaznacza, \u017ce sp\u00f3\u0142ka Electromobility Poland nie zaprzecza jego informacjom, ale jest \u201ebardzo oszcz\u0119dna w przekazie\u201d.(PAP)", "agzi/ mhr/"]}
{"url": "https://www.bankier.pl/moto/beda-doplaty-do-samochodow-elektrycznych-w-polsce-nawet-do-36-000-zl-2537/", "title": ["B\u0119d\u0105 dop\u0142aty do samochod\u00f3w elektrycznych w Polsce. Nawet do 36 000 z\u0142"], "lead": ["Dop\u0142aty do zakupu samochod\u00f3w elektrycznych w Polsce trafi\u0142y do konsultacji publicznych. Projekt rozporz\u0105dzenia Ministerstwa Energii w sprawie szczeg\u00f3\u0142owych warunk\u00f3w udzielania oraz sposobu rozliczania wsparcia udzielonego ze \u015brodk\u00f3w Funduszu Niskoemisyjnego Transportu trafi\u0142 wczoraj do Centrum Legislacyjnego. Poza wsparciem zakupu nowych pojazdow zasilanych paliwami alternatywnymi znalaz\u0142y si\u0119 tak\u017ce dop\u0142aty dla inwestycji w rozw\u00f3j sieci \u0142adowania i tankowania oraz wytworc\u00f3w biopaliw.", "Dop\u0142aty do elektryk\u00f3w przyspiesz\u0105 rozw\u00f3j elektromobilno\u015bci w Polsce?"], "text": ["Dop\u0142aty do zakupu samochod\u00f3w elektrycznych w Polsce trafi\u0142y do konsultacji publicznych. Projekt rozporz\u0105dzenia Ministerstwa Energii w sprawie szczeg\u00f3\u0142owych warunk\u00f3w udzielania oraz sposobu rozliczania wsparcia udzielonego ze \u015brodk\u00f3w Funduszu Niskoemisyjnego Transportu trafi\u0142 wczoraj do Centrum Legislacyjnego. Poza wsparciem zakupu nowych pojazdow zasilanych paliwami alternatywnymi znalaz\u0142y si\u0119 tak\u017ce dop\u0142aty dla inwestycji w rozw\u00f3j sieci \u0142adowania i tankowania oraz wytworc\u00f3w biopaliw.", "Maksymalna kwota dop\u0142aty, jaka b\u0119dzie przys\u0142ugiwa\u0142a na zakup samochodu elektrycznego wynosi 36 000 z\u0142. Te pieni\u0105dze maj\u0105 zosta\u0107 wyp\u0142acone z Funduszu Niskoemisyjnego Transportu utworzonego wed\u0142ug zapis\u00f3w Ustawy o elektromobilno\u015bci. Z dofinansowania skorzystaj\u0105 jednak nie tylko nabywcy samochod\u00f3w elektrycznych. Nie przewidziano w projekcie natomiast samochod\u00f3w hybrydowych.", "Samochody elektryczne, nap\u0119dzane gazem ziemnym spr\u0119\u017conym lub wodorem i jednostki p\u0142ywaj\u0105ca zasilane biopaliwami \u2013 to katalog pojazd\u00f3w, kt\u00f3re za\u0142api\u0105 si\u0119 na dofinansowanie rz\u0105du. Nale\u017cy jednak pami\u0119ta\u0107, \u017ce mowa jest wy\u0142\u0105cznie o nowych pojazdach. Wysoko\u015b\u0107 dop\u0142at b\u0119dzie obliczana na podstawie ceny nabycia z uwzgl\u0119dnieniem podatku VAT. Warto\u015b\u0107 nale\u017cnego podatku od towar\u00f3w i us\u0142ug b\u0119dzie m\u00f3g\u0142 uwzgl\u0119dni\u0107 tylko klient indywidualny, kt\u00f3ry nie mo\u017ce odliczy\u0107 kwoty podatku naliczonego.", "Na ka\u017cd\u0105 wymienion\u0105 grup\u0119 samochod\u00f3w b\u0119dzie przydzielana dotacja w wysoko\u015bci 30 proc. ceny nabycia. Maksymalne progi kwotowe b\u0119d\u0105 si\u0119 jednak r\u00f3\u017cni\u0107 w zale\u017cno\u015bci od tego, jaki samoch\u00f3d Polak kupi.", "\u2013 Zaprojektowane kwoty maj\u0105 zr\u00f3wnowa\u017cy\u0107 obecne ceny pojazd\u00f3w zasilanych paliwami", "\nalternatywnymi do poziomu pojazd\u00f3w obecnie wykorzystywanych tj. pojazd\u00f3w silnikowych.", "\nWsparcie udzielane b\u0119dzie w formie dotacji\u00a0\u2013 uzasadnia stawki Ministerstwo Energii.", "Oczywi\u015bcie nie mog\u0142o obej\u015b\u0107 si\u0119 bez obostrze\u0144, maj\u0105cych zapewni\u0107 zdrowy obr\u00f3t takimi pojazdami. G\u0142\u00f3wnym obostrzeniem, poza zakupem wy\u0142\u0105cznie nowych pojazd\u00f3wj, jest to, \u017ce nabywca b\u0119dzie musia\u0142 z niego korzysta\u0107 przez co najmniej dwa lata od zakupu. Dodatkowo w celu\u00a0ograniczenia przypadk\u00f3w skorzystania ze wsparcia i zbycia pojazdu po cenie nie uwzgl\u0119dniaj\u0105cej jego uzyskania, wprowadzono obowi\u0105zek sprzeda\u017cy po cenie stanowi\u0105cej r\u00f3\u017cnic\u0119 pomi\u0119dzy cena rynkow\u0105 a kwot\u0105 wsparcia otrzyman\u0105 na pojazd.", "\u2013 W\u0142a\u015bciwe okre\u015blenie warunk\u00f3w wsparcia projekt\u00f3w pozwoli zagospodarowa\u0107 wi\u0119kszo\u015b\u0107 p\u0142aszczyzn wdra\u017cania elektromobilno\u015bci w Polsce. Coraz wi\u0119ksza popularno\u015b\u0107 pojazd\u00f3w elektrycznych w gospodarstwach domowych i w transporcie publicznym doprowadzi do wykreowania mody na ekologiczny transport, co b\u0119dzie stymulowa\u0107 popyt. W wybranych aglomeracjach zbudowana zostanie infrastruktura zasilania pojazd\u00f3w elektrycznych i tych nap\u0119dzanych paliwami alternatywnymi. Polski przemys\u0142, w ramach europejskiego \u0142a\u0144cucha", "\nwarto\u015bci, b\u0119dzie wytwarza\u0142 wysokiej jako\u015bci podzespo\u0142y dla pojazd\u00f3w elektrycznych, produkowa\u0142 same pojazdy oraz niezb\u0119dn\u0105 dla rozwoju elektromobilno\u015bci infrastruktur\u0119\u00a0\u2013 czytamy w uzasadnieniu do projektu.", "Dokument przewiduje bowiem nie tylko dop\u0142aty do samego zakupu, ale tak\u017ce na wsparcie inwestycji w rozw\u00f3j infrastruktury do \u0142adowania i tankowania pojazd\u00f3w na paliwa alternatywne, promocji takich pojazd\u00f3w oraz dzia\u0142alno\u015bci rozwojowej w bran\u017cy biopaliw.", "Dop\u0142aty do elektryk\u00f3w przyspiesz\u0105 rozw\u00f3j elektromobilno\u015bci w Polsce?", "Wsparcie w formie dop\u0142at przewidzianych w projekcie rozporz\u0105dzenia b\u0119dzie mog\u0142o zosta\u0107 udzielone po wydaniu przez Komisje Europejsk\u0105 pozytywnej decyzji o jego zgodno\u015bci ze wsp\u00f3lnym rynkiem.", "Ministerstwo Energii upatruje w nich szans na przyspieszenie realizacji za\u0142o\u017ce\u0144 polityki elektromobilno\u015bci. Przypadki innych kraj\u00f3w europejskich pokazuj\u0105, \u017ce wsparcie finansowe ma du\u017cy wp\u0142yw na popyt na rynku samochod\u00f3w nap\u0119dzanych paliwami alternatywnymi. To jednak nie wszystko \u2013 wa\u017cna jest tak\u017ce infrastruktura, kt\u00f3ra uzdrowi rynek z podstawowej bariery \u2013 tzw. range anxiety. Strach przed roz\u0142adowaniem si\u0119 samochodu w szczerym polu bez szans na skorzystanie z pobliskiej stacji \u0142adowania skutecznie odstrasza potencjalnych nabywc\u00f3w. W Polsce na poczucie bezpiecze\u0144stwa w tym zakresie kierowcy musz\u0105 jeszcze poczeka\u0107. To tak\u017ce ma szans\u0119 si\u0119 jednak zmieni\u0107 dzi\u0119ki przewidzianemu wsparciu na rozw\u00f3j infrastruktury dystrybucji paliw alternatywnych.", "W ubieg\u0142ym roku zarejestrowano nad Wis\u0142\u0105 24\u00a0145 szt. osob\u00f3wek z nap\u0119dem alternatywnym. W tej grupie uwzgl\u0119dniono auta hybrydowe, hybrydy plug-in i samochody elektryczne. To o 32,1 proc. wi\u0119cej ni\u017c w 2017 roku. Oczywi\u015bcie szybciej ros\u0142a sprzeda\u017c hybryd ni\u017c elektryk\u00f3w. Wzrost tych pierwszych wyni\u00f3s\u0142 32,6 proc., a drugich 22,9 proc.", "\u2013 Stale ro\u015bnie ", ", kt\u00f3rych w 2018 r. zarejestrowano 1324 sztuki, czyli o\u00a022,9 proc. wi\u0119cej, ni\u017c w 2017 r. W tym samym okresie liczba rejestracji samochod\u00f3w osobowych z\u00a0silnikami benzynowymi wzros\u0142a o 14 proc. rdr, a z silnikami diesla spad\u0142a o 2,3 proc. \u2013 m\u00f3wi Miros\u0142aw Michna, partner w\u00a0dziale doradztwa podatkowego, szef zespo\u0142u doradc\u00f3w dla bran\u017cy motoryzacyjnej w\u00a0KPMG w\u00a0Polsce."]}
{"url": "https://www.bankier.pl/moto/ferrari-zapowiada-samochod-hybrydowy-i-w-pelni-elektryczny-2553/", "title": ["Ferrari zapowiada samoch\u00f3d hybrydowy i w pe\u0142ni elektryczny"], "lead": ["Ferrari zapowiedzia\u0142o hybrydowy i elektryczny model samochodu. Pierwszy pojawi si\u0119 na rynku jeszcze w tym roku, ale na auto ze stajni z Maranello wy\u0142\u0105cznie z silnikiem elektrycznym trzeba b\u0119dzie chwil\u0119 poczeka\u0107 \u2013 donosi serwis Automotive News."], "text": ["Ferrari zapowiedzia\u0142o hybrydowy i elektryczny model samochodu. Pierwszy pojawi si\u0119 na rynku jeszcze w tym roku, ale na auto ze stajni z Maranello wy\u0142\u0105cznie z silnikiem elektrycznym trzeba b\u0119dzie chwil\u0119 poczeka\u0107 \u2013 donosi serwis Automotive News.", "Niby w og\u0142oszeniach kolejnych firm motoryzacyjnych o rozszerzeniu swojego portfolio o pierwsze samochody elektryczne nie ma ju\u017c nic zaskakuj\u0105cego. Ale kiedy robi to Ferrari, to jak to m\u00f3wi\u0105: \u201ewiedz, \u017ce co\u015b si\u0119 dzieje\u201d. A b\u0119dzie i elektryk, i hybryda.", "Na pocz\u0105tek b\u0119dzie \u201enie\u015bmia\u0142a\u201d hybryda \u2013 z silnikiem V8. Plany potwierdzi\u0142 prezes Ferrari Louis Camilleri podczas prezentacji wynik\u00f3w sp\u00f3\u0142ki za ostatni rok. Poza sam\u0105 zapowiedzi\u0105 nie zdradzono jednak \u017cadnych szczeg\u00f3\u0142\u00f3w nowej konstrukcji. Wed\u0142ug szefa ds. technologii, ma by\u0107 to topowy model z najlepszymi osi\u0105gami w ca\u0142ej ofercie.", "Hybrydowe ferrari ma nie tylko zapewni\u0107 lepsz\u0105 oszcz\u0119dno\u015b\u0107 paliwa i mniejsz\u0105 emisj\u0119 spalin, ale tak\u017ce lepsze osi\u0105gi. Ma zosta\u0107 zaprezentowany do ko\u0144ca roku, a pierwsze dostawy do nabywc\u00f3w wyjad\u0105 z fabryki na pocz\u0105tku 2020 roku. To co mo\u017ce pocieszy\u0107 ch\u0119tnych na zakup hybrydowego ferrari to to, \u017ce b\u0119dzie w sta\u0142ej sprzeda\u017cy. Legenda z Maranello nie chce go limitowa\u0107. Dodatkowo, Louis zapowiedzia\u0142, \u017ce do 2022 roku 60 proc. oferty b\u0119dzie mia\u0142o swoje warianty hybrydowe z silnikiem elektrycznym drugiej generacji (pierwsza jest obecnie montowana m.in. w jednostkach Formu\u0142y 1.", "2022 roku to dla Ferrari ma by\u0107 te\u017c prezentacja pierwszego modelu ca\u0142kowicie elektrycznego. Niestety tu podano jeszcze mniej szczeg\u00f3\u0142\u00f3w. Nie okre\u015blono nawet, w kt\u00f3rej cz\u0119\u015bci roku mo\u017cna spodziewa\u0107 si\u0119 ujawnienia nowego auta."]}
{"url": "https://www.bankier.pl/moto/rynek-przewozow-samochodami-osobowymi-zostanie-uregulowany-2555/", "title": ["Rynek przewoz\u00f3w samochodami osobowymi zostanie uregulowany"], "lead": [], "text": ["Minister infrastruktury Andrzej Adamczyk w poniedzia\u0142kowej audycji Radia Krak\u00f3w odni\u00f3s\u0142 si\u0119 do zapowiedzianego na 8 kwietnia protestu taks\u00f3wkarzy, domagaj\u0105cych si\u0119 uregulowania przepis\u00f3w zwi\u0105zanych z dzia\u0142alno\u015bci\u0105 po\u015brednik\u00f3w w bran\u017cy transportowej, szczeg\u00f3lnie Ubera.", "Pytany o to, czy zdo\u0142a odwie\u015b\u0107 taks\u00f3wkarzy od pomys\u0142u zorganizowania akcji, kt\u00f3ra ma odby\u0107 si\u0119 w Warszawie, podkre\u015bli\u0142, \u017ce \u201eod d\u0142u\u017cszego czasu trwa\u0142y prace nad projektem ustawy porz\u0105dkuj\u0105cej kwestie transportu os\u00f3b samochodami osobowymi\u201d.", "\u201eUstawa o transporcie drogowym wreszcie znalaz\u0142a sw\u00f3j fina\u0142 \u2013 w ubieg\u0142ym tygodniu Komitet Sta\u0142y (Rady Ministr\u00f3w \u2013 PAP) przyj\u0105\u0142 ten projekt ustawy porz\u0105dkuj\u0105cej kwestie, kt\u00f3re daj\u0105 przede wszystkim szanse i nadzieje na to, \u017ce dzia\u0142alno\u015b\u0107 gospodarcza w tym zakresie b\u0119dzie dzia\u0142alno\u015bci\u0105 uczciw\u0105, (prowadzon\u0105) w obszarze uczciwej konkurencji, na tych samych warunkach dla wszystkich podmiot\u00f3w gospodarczych, kt\u00f3re je realizuj\u0105\u201d \u2013 wyja\u015bni\u0142 Adamczyk, dodaj\u0105c, \u017ce chodzi te\u017c o Ubera.", "Minister przypomnia\u0142, \u017ce \u201eprotesty taks\u00f3wkarzy by\u0142y zapowiedziane wcze\u015bniej, kiedy trwa\u0142y jeszcze prace, przed decyzj\u0105 Komitetu Sta\u0142ego\u201d.", "\u201eJestem przekonany, \u017ce niebawem projekt ustawy trafi na posiedzenie rz\u0105du, by\u0107 mo\u017ce b\u0119dzie to jutro \u2013 mam tak\u0105 nadziej\u0119. Za chwil\u0119 gospodarzem tego projektu ustawy b\u0119dzie polski Sejm , Senat; ustawa zostanie przyj\u0119ta. Jestem przekonany, \u017ce ona w spos\u00f3b jednoznaczny uspokoi wszystkie nastroje, emocje\u201d \u2013 oceni\u0142 Adamczyk.", "Jak zapewni\u0142, b\u0119dzie mo\u017cna w\u00f3wczas uzna\u0107, \u017ce \u201erynek przewoz\u00f3w pasa\u017cer\u00f3w samochodami osobowymi jest uregulowany, i konkurencja na tym rynku b\u0119dzie uczciwa\u201d.", "\u201eNie b\u0119dzie sytuacji takiej jak do tej pory, \u017ce cz\u0119\u015b\u0107 wykonuj\u0105cych te zadania, us\u0142ugi nie p\u0142aci\u0142a podatk\u00f3w\u201d \u2013 doda\u0142. Jak wyja\u015bni\u0142, do tej pory druga cz\u0119\u015b\u0107 kierowc\u00f3w \u201emusia\u0142a spe\u0142nia\u0107 kryteria, (\u2026) warunki, tak\u017ce p\u0142aci\u0142a i p\u0142aci rzetelnie podatki\u201d. W jego ocenie \u201enie mo\u017ce by\u0107 mowy o tym, \u017ce s\u0105 dwie grupy \u2013 jedna uprzywilejowana, poniewa\u017c nie windykuje si\u0119 od niej przestrzegania prawa, czy te\u017c nie ma przepis\u00f3w prawnych, kt\u00f3re by regulowa\u0142y ich (kierowc\u00f3w) dzia\u0142alno\u015b\u0107 ze wzgl\u0119du na to, \u017ce jest ona wynikiem korzystania z nowoczesnych technologii\u201d.", "Zapewni\u0142, \u017ce \u201eregulacja tych kwestii jest jednoznaczna\u201d. \u201eMam nadziej\u0119, \u017ce po przyj\u0119ciu projektu ustawy te emocje zostan\u0105 w znacznym stopniu albo ca\u0142kowicie wych\u0142odzone\u201d \u2013 wskaza\u0142.(PAP)", "autorka: Nadia Senkowska", "nak/ mhr/"]}
{"url": "https://www.bankier.pl/moto/ile-zyskasz-na-doplatach-do-samochodow-elektrycznych-2563/", "title": ["Ile zyskasz na dop\u0142atach do samochod\u00f3w elektrycznych?"], "lead": [], "text": ["Zgodnie z og\u0142oszonym w ubieg\u0142ym tygodniu projektem rozporz\u0105dzenia ministra energii (w sprawie szczeg\u00f3\u0142owych warunk\u00f3w udzielania wsparcia z Funduszu Niskoemisyjnego Transportu), nabywcy aut elektrycznych b\u0119d\u0105 mogli liczy\u0107 na dofinansowanie w wysoko\u015bci 30% ceny pojazdu, ale nie wi\u0119cej ni\u017c 36 tys. z\u0142.", "Wed\u0142ug danych ACEA, w 2018 zarejestrowano w UE ponad 150 tys. samochod\u00f3w elektrycznych (a\u017c o 53% wi\u0119cej ni\u017c w roku 2017), z czego tylko nieco ponad 600 w Polsce. Dla por\u00f3wnania, rejestracje w krajach b\u0119d\u0105cych na podium kszta\u0142towa\u0142y si\u0119 nast\u0119puj\u0105co: Niemcy \u2013 36,2 tys. pojazd\u00f3w, Francja \u2013 31,1 tys., Holandia: 26,5 tys.", "Aby sprawdzi\u0107, czy proponowane przez resort energii dotowanie \u201eelektryk\u00f3w\u201d ma szanse pobudzi\u0107 rynek tych pojazd\u00f3w w Polsce, analitycy carsmile.pl sprawdzili o ile ta\u0144szy by\u0142by dzi\u0119ki dofinansowaniu zakup dost\u0119pnych w naszym kraju aut z nap\u0119dem elektrycznym. Pod uwag\u0119 wzi\u0119to tylko te modele, kt\u00f3re by\u0142y ju\u017c rejestrowane w Polsce. W zestawieniu uwzgl\u0119dniono najni\u017csze wersje wyposa\u017cenia. Okazuje si\u0119, \u017ce tylko w przypadku czterech najta\u0144szych modeli, dotacja w wysoko\u015bci 36 tysi\u0119cy pozwoli\u0142aby obni\u017cy\u0107 cen\u0119 faktycznie o 30%.", "Zak\u0142adane przez resort energii dofinansowanie w postaci 30% ceny zakupu, mo\u017cna by\u0142oby otrzyma\u0107 kupuj\u0105c Renault Kangoo Express (samoch\u00f3d u\u017cytkowy), Volkswagena Up! lub dwa modele Smarta: Fortwo i Forfour. Smarty to jedyne samochody uj\u0119te w zestawieniu, kt\u00f3re kosztuj\u0105 poni\u017cej 100 tys. z\u0142. Pami\u0119tajmy jednak, \u017ce do oblicze\u0144 wzi\u0119to pod uwag\u0119 najni\u017csze ceny katalogowe aut elektrycznych. Wybieraj\u0105c wy\u017cszy model wyposa\u017cenia, mo\u017cemy przekroczy\u0107 cen\u0119 120 tys., a wtedy dotacja w maksymalnej kwocie 36 tys. z\u0142, nie pozwoli ju\u017c na oszcz\u0119dno\u015b\u0107 wynosz\u0105c\u0105 30% ceny zakupu. Dofinansowanie b\u0119dzie wi\u0119c proporcjonalnie mniejsze.", "fot. Carsmile", "Ceny pozosta\u0142ych samochod\u00f3w uj\u0119tych w zestawieniu kszta\u0142tuj\u0105 si\u0119 w przedziale od 155,5 tys. z\u0142 dla Nissana Leafa, do 450 tysi\u0119cy dla Tesli X. Udzia\u0142 dotacji w cenie zakupu wynosi tu od 23% do zaledwie 8%.", "Czy takie dofinansowanie\u00a0 wystarczy aby pobudzi\u0107 elektromobilno\u015b\u0107 w Polsce? Odpowiadaj\u0105c na to pytanie, warto zwr\u00f3ci\u0107 uwag\u0119 na ciekawe zjawisko. W przypadku najta\u0144szych samochod\u00f3w elektrycznych w zestawieniu carsmile, w przypadku kt\u00f3rych dzi\u0119ki dotacji faktycznie mo\u017cna by\u0142oby obni\u017cy\u0107 cen\u0119 zakupu o 30%, uzyskaliby\u015bmy w efekcie koszt zakupu oscyluj\u0105cy w granicach 70 tysi\u0119cy. Dzi\u015b za tak\u0105 kwot\u0119 mo\u017cemy kupi\u0107 popularnego na polskich drogach Peugeota 208, Volkswagena Polo, Seata Ibiz\u0119 czy Mazd\u0119 CX-3. Dzi\u0119ki dofinansowaniu samochody elektryczne sta\u0142yby si\u0119 konkurentem dla tych bardzo popularnych aut.", "Na co jeszcze mog\u0105 liczy\u0107 nabywcy samochod\u00f3w elektrycznych? Przede wszystkim na wy\u017csze limity amortyzacji oraz warto\u015bci samochodu, pozwalaj\u0105ce na zaliczenie ca\u0142ej raty leasingu lub czynszu za wynajem do koszt\u00f3w podatkowych (225 tys. dla elektrycznych vs. 150 tys. z\u0142 dla spalinowych). Kolejna zaleta to mo\u017cliwo\u015b\u0107 poruszania si\u0119 po buspasach, a tak\u017ce mo\u017cliwo\u015b\u0107 bezp\u0142atnego parkowania w trefach p\u0142atnego parkowania. Kluczow\u0105 korzy\u015bci\u0105 z u\u017cytkowania auta elektrycznego jest oczywi\u015bcie wyra\u017anie ni\u017cszy koszt \u0142adowania w stosunku do tankowania benzyny czy diesla. Wed\u0142ug szacunk\u00f3w carsmile , koszt jednego kilometra przejechanego samochodem elektrycznym, mo\u017ce by\u0107 ta\u0144szy nawet o 50% w por\u00f3wnaniu z kosztem poruszania si\u0119 samochodem nap\u0119dzanym silnikiem spalinowym. Przy przebiegu 100 000 km, oszcz\u0119dno\u015bci na paliwie mog\u0105 si\u0119gn\u0105\u0107 nawet 15 000 z\u0142 (por\u00f3wnanie Renault ZOE z samochodem spalaj\u0105cym \u015brednio 7 litr\u00f3w na 100 km, przy cenie paliwa wynosz\u0105cej 5 z\u0142 za litr).", "W sumie wi\u0119c korzy\u015bci z tytu\u0142u zakupu auta elektrycznego, uwzgl\u0119dniaj\u0105c oszcz\u0119dno\u015b\u0107 na paliwie i dotacj\u0119 z Funduszu Niskoemisyjnego Transportu mog\u0105 wynie\u015b\u0107 51 tys. w ci\u0105gu kilku lat u\u017cytkowania. W analizie nie uwzgl\u0119dniono koszt\u00f3w serwisowania, gdy\u017c jest to szeroki temat, wymagaj\u0105cy odr\u0119bnego om\u00f3wienia. Po stronie minus\u00f3w posiadania auta elektrycznego wymieni\u0107 nale\u017cy: ograniczon\u0105 liczb\u0119 stacji \u0142adowania, d\u0142ugi czas \u0142adowania, wynosz\u0105cy nawet 12 godzin w warunkach domowych czy ograniczony zasi\u0119g sprawiaj\u0105cy, \u017ce s\u0105 to pojazdy wykorzystywane przede wszystkich w ruchu miejskim.", "zesp\u00f3\u0142 analiz Carsmile"]}
{"url": "https://www.bankier.pl/moto/nowe-tablice-rejestracyjne-od-2020-roku-2566/", "title": ["Nowe tablice rejestracyjne od 2020 roku"], "lead": ["Ministerstwo Infrastruktury przedstawi\u0142o projekt, zgodnie z kt\u00f3rym od 1 stycznia 2020 roku obowi\u0105zywa\u0107 b\u0119d\u0105 nowe tablice rejestracyjne dla samochod\u00f3w elektrycznych lub wodorowych."], "text": ["Ministerstwo Infrastruktury przedstawi\u0142o projekt, zgodnie z kt\u00f3rym od 1 stycznia 2020 roku obowi\u0105zywa\u0107 b\u0119d\u0105 nowe tablice rejestracyjne dla samochod\u00f3w elektrycznych lub wodorowych.", "Jak podaje resort w uzasadnieniu, przygotowanie tego rozporz\u0105dzenia jest zwi\u0105zane z wykonaniem przepisu ustawy o elektromobilno\u015bci i paliwach alternatywnych, zgodnie z kt\u00f3rym \u201eelektryki\u201d i samochody nap\u0119dzane wodorem maj\u0105 posiada\u0107 tablice wskazuj\u0105ce na rodzaj paliwa, kt\u00f3rym s\u0105 nap\u0119dzane.", "Nowe tablice b\u0119d\u0105 mia\u0142y zielone t\u0142o i czarne numery. Wnioskowa\u0107 o nie b\u0119dzie mo\u017cna po 31 grudnia 2019 roku, natomiast od 15 grudnia b\u0119dzie m\u00f3g\u0142 zamawia\u0107 je organ rejestruj\u0105cy. Posiadanie ich b\u0119dzie uprawnia\u0107 kierowc\u00f3w do bezp\u0142atnego parkowania w centrach miast, wjazdu do stref zeroemisyjnych czy te\u017c je\u017cd\u017cenia po pasach przeznaczonych dla autobus\u00f3w.", "To nie jedyne nowo\u015bci dotycz\u0105ce samochod\u00f3w zasilanych alternatywnymi paliwami. ", ". Maksymalna kwota dop\u0142aty, jaka b\u0119dzie przys\u0142ugiwa\u0142a na zakup samochodu elektrycznego, wynosi 36 000 z\u0142. Niestety,", " dost\u0119pnych obecnie na rynku."]}
{"url": "https://www.bankier.pl/moto/branze-moto-moze-czekac-gorszy-rok-w-europie-2571/", "title": ["Bran\u017c\u0119 moto mo\u017ce czeka\u0107 gorszy rok w Europie"], "lead": ["Sprzeda\u017c samochod\u00f3w osobowych w Unii Europejskiej odnotowa\u0142a spadek na pocz\u0105tku roku. Po wzrostach z pierwszej po\u0142owy ubieg\u0142ego roku nie wida\u0107 ju\u017c \u015bladu. Czy to czas na ostudzenie popytu?"], "text": ["Sprzeda\u017c samochod\u00f3w osobowych w Unii Europejskiej odnotowa\u0142a spadek na pocz\u0105tku roku. Po wzrostach z pierwszej po\u0142owy ubieg\u0142ego roku nie wida\u0107 ju\u017c \u015bladu. Czy to czas na ostudzenie popytu?", "Wed\u0142ug danych ACEA (Europejskie Stowarzyszenie Producent\u00f3w Pojazd\u00f3w) liczba rejestracji samochod\u00f3w osobowych w styczniu 2019 roku wynios\u0142a 1\u00a0195\u00a0665 szt. To o 4,6 proc. mniej ni\u017c w analogicznym okresie ubieg\u0142ego roku, co oznacza kolejny ju\u017c miesi\u0105c spadk\u00f3w w relacji rok do roku. Druga po\u0142owa poprzedniego roku r\u00f3wnie\u017c oznacza\u0142a gorsze wyniki sprzeda\u017cy og\u00f3\u0142em dla kraj\u00f3w UE.", "Jak notuje Stowarzyszenie, to wci\u0105\u017c drugi najlepszy stycze\u0144 od dekady. Oznacza to jednak, \u017ce najlepszy wynik osi\u0105gni\u0119to rok temu i teraz obserwujemy korekt\u0119. Popyt spad\u0142 w niemal ca\u0142ej Unii Europejskiej, w tym tak\u017ce na pi\u0119ciu najwi\u0119kszych rynkach wsp\u00f3lnoty. Najwi\u0119ksze spadki dotyczy\u0142y Hiszpanii i W\u0142och (ok. 8 proc. w d\u00f3\u0142). W Niemczech, Francji i Wielkiej Brytanii spadki nieznacznie przekroczy\u0142y 1 proc.", "ACEA", ", jednak by\u0142 on kosmetyczny \u2013 zaledwie 154 szt. mniej. Eksperci szacuj\u0105, \u017ce w Polsce nale\u017cy spodziewa\u0107 si\u0119 stabilizacji w najbli\u017cszych miesi\u0105cach. Pocz\u0105tek roku, pomimo spadku rejestracji przez firmy, zosta\u0142 nadrobiony przez klient\u00f3w indywidualnych."]}
{"url": "https://www.bankier.pl/moto/porsche-zapowiada-podwyzki-cen-po-brexicie-2577/", "title": ["Porsche zapowiada podwy\u017cki cen po brexicie"], "lead": ["Porsche poinformowa\u0142o brytyjskich klient\u00f3w, \u017ce po wyj\u015bciu Wielkiej Brytanii z Unii Europejskiej ceny samochod\u00f3w wzrosn\u0105 o 10 proc. I wymaga podpisania odpowiedniej zgody \u2013 donosi BBC."], "text": ["Porsche poinformowa\u0142o brytyjskich klient\u00f3w, \u017ce po wyj\u015bciu Wielkiej Brytanii z Unii Europejskiej ceny samochod\u00f3w wzrosn\u0105 o 10 proc. I wymaga podpisania odpowiedniej zgody \u2013 donosi BBC.", "Niemal wszystkie ga\u0142\u0119zie gospodarki obawiaj\u0105 si\u0119 konsekwencji brexitu. Banki przenosz\u0105 swoje centrale europejskie na kontynent, a producenci samochod\u00f3w ograniczaj\u0105 produkcj\u0119 na wyspach. Porsche postanowi\u0142o si\u0119 dodatkowo zabezpieczy\u0107 na t\u0119 ewentualno\u015b\u0107 i podsuwa zamawiaj\u0105cym jego samochody papierek do podpisania.", "Klient, kt\u00f3rego samoch\u00f3d mo\u017ce zosta\u0107 dostarczony po wyj\u015bciu Brytyjczyk\u00f3w ze Wsp\u00f3lnoty, musi wyrazi\u0107 zgod\u0119 na doliczenie dodatkowych 10 proc. do ceny wyj\u015bciowej zam\u00f3wienia. Nale\u017c\u0105ca koncernu Volkswagena marka luksusowych samochod\u00f3w sportowych podkre\u015bli\u0142a, \u017ce s\u0105 to dzia\u0142ania \u201eostro\u017cno\u015bciowe\u201d.", "10 proc. stawka mia\u0142aby wynika\u0107 z rozwa\u017canej op\u0142aty importowej, kt\u00f3ra nak\u0142adana by\u0142aby po brexicie. \u2013 W tej sytuacji postanowili\u015bmy poinformowa\u0107 naszych klient\u00f3w, kt\u00f3rych samochody mog\u0105 do nich dotrze\u0107 dopiero po brexicie, \u017ce mo\u017ce to wp\u0142yn\u0105\u0107 na ostateczny cennik pojazdu \u2013 napisa\u0142o Porsche w odpowiedzi na pytania BBC.", "Volkswagen nie komentuje pyta\u0144 o to, czy pozosta\u0142e marki motoyzacyjne z jego stajni r\u00f3wnie\u017c p\u00f3jd\u0105 za decyzj\u0105 podj\u0119t\u0105 przez Porsche."]}
{"url": "https://www.bankier.pl/moto/honda-zamknie-fabryke-samochodow-w-angielskim-swindon-2584/", "title": ["Honda zamknie fabryk\u0119 samochod\u00f3w w angielskim Swindon"], "lead": ["Japo\u0144ski producent samochod\u00f3w Honda poinformowa\u0142 we wtorek o planach zamkni\u0119cia do 2021 roku fabryki w angielskiej miejscowo\u015bci Swindon, gdzie rocznie produkowanych jest ok. 160 tys. pojazd\u00f3w. Zwolnienia obejm\u0105 ok. 3,5 tys. os\u00f3b."], "text": ["Japo\u0144ski producent samochod\u00f3w Honda poinformowa\u0142 we wtorek o planach zamkni\u0119cia do 2021 roku fabryki w angielskiej miejscowo\u015bci Swindon, gdzie rocznie produkowanych jest ok. 160 tys. pojazd\u00f3w. Zwolnienia obejm\u0105 ok. 3,5 tys. os\u00f3b.", "Firma t\u0142umaczy\u0142a w o\u015bwiadczeniu, \u017ce decyzja zosta\u0142a podj\u0119ta w zwi\u0105zku z globalnymi zmianami zachodz\u0105cymi w bran\u017cy motoryzacyjnej, m.in. stopniowym odchodzeniem od silnik\u00f3w Diesla przy jednoczesnym zaostrzeniu przepis\u00f3w emisyjnych i zwi\u0119kszonym zainteresowaniu klient\u00f3w pojazdami elektrycznymi.", "Jak jednak podkre\u015blono, zamkni\u0119cie fabryki nie jest zwi\u0105zane z planowanym wyj\u015bciem Wielkiej Brytanii z Unii Europejskiej oraz przeci\u0105gaj\u0105cymi si\u0119 niepewno\u015bciami wok\u00f3\u0142 przysz\u0142ych relacji handlowych ze Wsp\u00f3lnot\u0105.", "Wiceprezydent Hondy na Europ\u0119 Ian Howells t\u0142umaczy\u0142, \u017ce firma ma \u015bwiadomo\u015b\u0107 zachodz\u0105cych \u201ebezprecedensowych zmian w bran\u017cy na \u015bwiatow\u0105 skal\u0119\u201d, co wymaga natychmiastowej reakcji.", "\u201eZawsze patrzyli\u015bmy na brexit jako co\u015b, przez co przejdziemy, ale te globalne zmiany s\u0105 czym\u015b, na co musimy odpowiedzie\u0107. G\u0142\u0119boko \u017ca\u0142ujemy tego, jaki to b\u0119dzie mia\u0142o wp\u0142yw na spo\u0142eczno\u015b\u0107 w Swindon\u201d \u2013 doda\u0142.", "Howells t\u0142umaczy\u0142, \u017ce firma sprzedaje znacznie wi\u0119cej pojazd\u00f3w w Ameryce P\u00f3\u0142nocnej, Japonii i Chinach ni\u017c w Europie, co sprawi\u0142o, \u017ce zdecydowano si\u0119 na zamkni\u0119cie angielskich zak\u0142ad\u00f3w, kt\u00f3re s\u0105 jej jedynymi na tym kontynencie.", "Dziennikarze kwestionowali jednak po cz\u0119\u015bci oficjalne t\u0142umaczenia, wskazuj\u0105c na to, \u017ce w przesz\u0142o\u015bci Honda ostrzega\u0142a przed konsekwencjami opuszczenia Unii Europejskiej i oficjalna argumentacja mo\u017ce by\u0107 jedynie przyj\u0119ta w celu unikni\u0119cia politycznych kontrowersji wok\u00f3\u0142 tej decyzji.", "\u201eFinancial Times\u201d t\u0142umaczy\u0142, \u017ce \u201ezmieniaj\u0105ce si\u0119 warunki handlowe i brexit sprawi\u0142y, \u017ce zak\u0142ady by\u0142y nie do utrzymania na d\u0142u\u017csz\u0105 met\u0119\u201d. Zaznaczy\u0142, \u017ce \u201eto, co (wyj\u015bcie z UE) zmienia, to zamkni\u0119cie wszelkich szans na popraw\u0119 sytuacji i jednocze\u015bnie zapewnienie uzasadnienia dla niepowodze\u0144\u201d.", "Honda zapowiedzia\u0142a tak\u017ce zamkni\u0119cie drugiej fabryki w Turcji, gdzie ok. 1,1 tys. os\u00f3b produkowa\u0142o 38 tys. samochod\u00f3w rocznie.", "Wcze\u015bniej podobn\u0105 decyzj\u0119 og\u0142osi\u0142 inny japo\u0144ski producent samochod\u00f3w, Nissan, kt\u00f3ry na pocz\u0105tku lutego zapowiedzia\u0142 zako\u0144czenie produkcji modelu X-Trail w zak\u0142adach w Sunderland, wskazuj\u0105c przy tym na brexit jako jeden z czynnik\u00f3w prowadz\u0105cych do takiej decyzji.", "Wielka Brytania powinna opu\u015bci\u0107 Uni\u0119 Europejsk\u0105 o p\u00f3\u0142nocy z 29 na 30 marca br.", "Z Londynu Jakub Krupa"]}
{"url": "https://www.bankier.pl/moto/toyota-opel-mercedes-i-volvo-musza-naprawic-ponad-50-000-samochodow-2497/", "title": ["Toyota, Opel, Mercedes i Volvo musz\u0105 naprawi\u0107 ponad 50\u00a0000 samochod\u00f3w"], "lead": ["Polskie oddzia\u0142y Toyoty, Opla, Mercedesa i Volvo poinformowa\u0142y klient\u00f3w o konieczno\u015bci naprawy ich samochod\u00f3w wyprodukowanych w latach 2017-2019. W przypadku Toyoty niebezpieczne mog\u0105 si\u0119 okaza\u0107 nawet popularne modele, kt\u00f3re z ta\u015bmy zjecha\u0142y jeszcze w 2006 roku."], "text": ["Polskie oddzia\u0142y Toyoty, Opla, Mercedesa i Volvo poinformowa\u0142y klient\u00f3w o konieczno\u015bci naprawy ich samochod\u00f3w wyprodukowanych w latach 2017-2019. W przypadku Toyoty niebezpieczne mog\u0105 si\u0119 okaza\u0107 nawet popularne modele, kt\u00f3re z ta\u015bmy zjecha\u0142y jeszcze w 2006 roku.", "Kampania naprawcza Toyoty obejmuje 53\u00a0719 szt. jednych z najpopularniejszych modeli marki \u2013 auris, corolli i avensis. Przedsi\u0119biorca poinformowa\u0142 Urz\u0105d Ochrony Konkurencji i Konsument\u00f3w, \u017ce \u017ce we wspomnianych modelach wyprodukowanych w: Wielkiej Brytanii, Turcji i Republice Po\u0142udniowej Afryki, od 12 pa\u017adziernika 2006 r. do 07 maja 2015 r., mo\u017ce doj\u015b\u0107 do wycieku paliwa, co mo\u017ce skutkowa\u0107 po\u017carem.", "Standardowo w takich przypadkach w\u0142a\u015bciciele felernych modeli otrzymaj\u0105 listowne powiadomienie o konieczno\u015bci wizyty w najbli\u017cszej ASO w celu usuni\u0119cia usterki.", "W przypadku Opla problematyczny okaza\u0142 si\u0119 model corsa z generacji E z rocznika modelowego 2018. \u0141\u0105cznie 30 egzemplarzy z usterk\u0105 trafi\u0142o na polski rynek i to tylu w\u0142a\u015bcicieli otrzyma zaproszenie do ASO. Problemem w autach jest nieprawid\u0142owy kszta\u0142t zaczepu bezpiecze\u0144stwa pokrywy komory silnika. W przypadku jej niedomkni\u0119cia mo\u017ce doj\u015b\u0107 do nieoczekiwanego ca\u0142kowitego otwarcia pokrywy podczas jazdy, co grozi wypadkiem.", "W przypadku Volvo problem dotyczy wielu modeli z portfolio szwedzkiej marki, kupionej jaki\u015b czas temu przez chi\u0144skich inwestor\u00f3w. Kampania naprawcza, kt\u00f3r\u0105 obj\u0119to 1352 pojazdy obejmuje modele: V60, V60CC, S/V90, V90CC, S90L, XC40, XC60 oraz XC90, z roku modelowego 2017-2019.", "Usterka nie zagra\u017ca jednak \u017cyciu kierowcy w takim stopniu, jak we wcze\u015bniej wspomnianych akcjach naprawczych. \u2013 Wykryto nieprawid\u0142owo\u015b\u0107 w\u00a0oprogramowaniu modu\u0142u komunikacyjnego, kt\u00f3ra mo\u017ce mie\u0107 wp\u0142yw na systemy zale\u017cne od us\u0142ug dodatkowych, takich jak \u201eVolvo On Call\u201d lub negatywnie wp\u0142ywa\u0107 na inne funkcje, takie jak systemy wspomagania kierowcy. W razie kolizji pojazd nie dostarczy lub mo\u017ce dostarczy\u0107 b\u0142\u0119dne informacje o\u00a0lokalizacji do centrum ratunkowego. R\u0119czna komunikacja za pomoc\u0105 przycisku \u201eVolvo On Call\u201d b\u0119dzie nadal dzia\u0142a\u0107 \u2013 t\u0142umaczono w komunikacie przes\u0142anym do UOKiK.", "Skromn\u0105 akcj\u0119 naprawcz\u0105 og\u0142osi\u0142 tak\u017ce Mercedes. W jego przypadku problem pojawi\u0142 si\u0119 w samochodach dostawczych sprinter. W 24 egzemplarzach mercedes\u00f3w sprinter typ 907 i\u00a0910 z systemem asystenta martwego punktu (Blind Spot Monitoring), wyprodukowanych w Niemczech, po wy\u0142\u0105czeniu zap\u0142onu nie dzia\u0142a funkcja ostrzegania przed wysiadaniem. Przy wysiadaniu kierowcy i\u00a0pasa\u017cera funkcja ta powinna monitorowa\u0107 obszar martwego punktu przez 3 minuty po wy\u0142\u0105czeniu zap\u0142onu i w razie rozpoznania zagro\u017cenia w\u0142\u0105cza\u0107 optyczny i akustyczny sygna\u0142 ostrzegawczy. Brak dzia\u0142ania tej funkcji zwi\u0119ksza zagro\u017cenie wypadkiem."]}
{"url": "https://www.bankier.pl/moto/kolejne-wzrosty-sprzedazy-samochodow-elektrycznych-i-hybrydowych-w-polsce-2504/", "title": ["Kolejne wzrosty sprzeda\u017cy samochod\u00f3w elektrycznych i hybrydowych w Polsce"], "lead": ["Rok 2018 oznacza\u0142 dla rynku samochod\u00f3w osobowych z nap\u0119dami alternatywnymi wzrost sprzeda\u017cy o ponad 30 proc. Za wzrost popytu odpowiadaj\u0105 jednak g\u0142\u00f3wnie przedsi\u0119biorstwa, i to te\u017c raczej bardziej skore do zakupy aut hybrydowych, ni\u017c tych wy\u0142\u0105cznie z silnikiem elektrycznym \u2013 wynika z najnowszego raportu KPMG i Polskiego Zwi\u0105zku Przemys\u0142u Motoryzacyjnego."], "text": ["Rok 2018 oznacza\u0142 dla rynku samochod\u00f3w osobowych z nap\u0119dami alternatywnymi wzrost sprzeda\u017cy o ponad 30 proc. Za wzrost popytu odpowiadaj\u0105 jednak g\u0142\u00f3wnie przedsi\u0119biorstwa, i to te\u017c raczej bardziej skore do zakupy aut hybrydowych, ni\u017c tych wy\u0142\u0105cznie z silnikiem elektrycznym \u2013 wynika z najnowszego raportu KPMG i Polskiego Zwi\u0105zku Przemys\u0142u Motoryzacyjnego.", "W ubieg\u0142ym roku zarejestrowano nad Wis\u0142\u0105 24\u00a0145 szt. osob\u00f3wek z nap\u0119dem alternatywnym. W tej grupie uwzgl\u0119dniono auta hybrydowe, hybrydy plug-in i samochody elektryczne. To o 32,1 proc. wi\u0119cej ni\u017c w 2017 roku. Oczywi\u015bcie szybciej ros\u0142a sprzeda\u017c hybryd ni\u017c elektryk\u00f3w. Wzrost tych pierwszych wyni\u00f3s\u0142 32,6 proc., a drugich 22,9 proc.", "W ka\u017cdym z kwarta\u0142\u00f3w ubieg\u0142ego roku odnotowano wy\u017csz\u0105 sprzeda\u017c samochod\u00f3w osobowych z nap\u0119dami alternatywnymi, analizuj\u0105c j\u0105 w relacji rok do roku. \u015arednia sprzeda\u017c kwartalna w 2018 roku wynios\u0142a ponad 6000 szt. \u2013 to o blisko 1500 szt. wi\u0119cej ni\u017c rok wcze\u015bniej i ponad dwukrotnie wi\u0119cej ni\u017c w 2016 r.", "Imponuj\u0105ce dane g\u0142\u00f3wnie wynikaj\u0105 jednak z mo\u017cliwo\u015bci nabywczych firm \u2013 klienci instytucjonalni odpowiadali za 81,21 proc. sprzeda\u017cy og\u00f3\u0142em w tym segmencie. To ju\u017c niemal trend, \u017ce w ko\u0144c\u00f3wce roku znacznie zwi\u0119kszaj\u0105 zakupy takich samochod\u00f3w. W relacji kwarta\u0142 do kwarta\u0142u zarejestrowali ich o 41,8 proc. wi\u0119cej. W sumie w IV kw. 2018 roku kupiono 6953 szt. aut z nap\u0119dami alternatywnymi. To najlepszy wynik kwartalny w historii tego rynku w Polsce.", "Toyota, kt\u00f3ra nie ma si\u0119 czego wstydzi\u0107 w og\u00f3lnej sprzeda\u017cy samochod\u00f3w osobowych w Polsce. Jest p\u00f3ki co nie do pokonania na gruncie statystyk rejestracji samochod\u00f3w z nap\u0119dem alternatywnym. Wieloletnia ju\u017c strategia \u201ehybrydyzowania\u201d swojego portfolio zapewni\u0142a jej pozycj\u0119 lidera nie tylko w Polsce. R\u00f3wnie\u017c na \u015bwiatowym rynku samochod\u00f3w \u0142\u0105cz\u0105cych silnik spalinowy z elektrycznym Toyota nie ma sobie r\u00f3wnych. Sprzeda\u017c hybryd na poziomie 16\u00a0714 szt. zosta\u0142a nap\u0119dzona g\u0142\u00f3wnie modelami c-hr (5219 szt.), auris (4710 szt.), yaris (3419 szt.) i rav4 (3222 szt.). Pi\u0105te miejsce na li\u015bcie najlepiej sprzedaj\u0105cych si\u0119 hybryd r\u00f3wnie\u017c nale\u017cy do koncernu Toyoty, ale ju\u017c innej marki \u2013 Lexusa. Model lexus nx zarejestrowano 1366 razy. Dopiero na sz\u00f3stej pozycji pojawia si\u0119 inny gracz \u2013 korea\u0144ska Kia z modelem niro (632 szt.).", "W przypadku modeli elektrycznych i hybryd plug-in, w kt\u00f3rych ogniwo elektryczne mo\u017cna \u0142adowa\u0107 z zewn\u0105trz. Prym wiedzie Nissan z popularnym tak\u017ce na \u015bwiecie modelem leaf. To obecnie najsensowniejsza propozycja na polskim rynku pod wzgl\u0119dem zasi\u0119gu na jednym \u0142adowaniu. Polacy kupili w 2018 roku 269 szt. tego modelu. W\u015br\u00f3d listy TOP3 znalaz\u0142 si\u0119 tak\u017ce futurystyczny bmw i3 (164 szt.) oraz mini countryman (105 szt.).", "Wzrosty sprzeda\u017cy elektryk\u00f3w i samochod\u00f3w z silnikiem benzynowym nie przenios\u0142y si\u0119 r\u00f3wnie\u017c na auta nap\u0119dzana silnikami wysokopr\u0119\u017cnymi. Diesel w ubieg\u0142ym roku straci\u0142 na sprzeda\u017cy, cho\u0107 trudno m\u00f3wi\u0107 o trendzie. Wyniki Volkswagena w Polsce jasno pokazuj\u0105, \u017ce odwr\u00f3t od oleju nap\u0119dowego w samochodach osobowych, pomimo licznych kontrowersji w ostatnich latach, nie nast\u0105pi tak szybko, jak wszyscy si\u0119 spodziewaj\u0105.", "\u2013 Stale ro\u015bnie liczba rejestracji samochod\u00f3w z nap\u0119dem elektrycznym, kt\u00f3rych w 2018 r. zarejestrowano 1324 sztuki, czyli o\u00a022,9 proc. wi\u0119cej, ni\u017c w 2017 r. W tym samym okresie liczba rejestracji samochod\u00f3w osobowych z\u00a0silnikami benzynowymi wzros\u0142a o 14 proc. rdr, a z silnikami diesla spad\u0142a o 2,3 proc. \u2013 m\u00f3wi Miros\u0142aw Michna, partner w\u00a0dziale doradztwa podatkowego, szef zespo\u0142u doradc\u00f3w dla bran\u017cy motoryzacyjnej w\u00a0KPMG w\u00a0Polsce."]}
{"url": "https://www.bankier.pl/moto/kary-za-krecenie-licznikow-wracaja-pod-obrady-sejmu-2518/", "title": ["Kary za \u201ekr\u0119cenie licznik\u00f3w\u201d wracaj\u0105 pod obrady Sejmu"], "lead": ["Resort sprawiedliwo\u015bci wraca do problemu fa\u0142szowania przebieg\u00f3w samochod\u00f3w u\u017cywanych wystawionych na sprzeda\u017c \u2013 donosi Instytut Bada\u0144 Rynku Motoryzacyjnego SAMAR. Prace nad projektem odpowiedniej ustawy maj\u0105 zosta\u0107 wznowione ju\u017c wkr\u00f3tce."], "text": ["Resort sprawiedliwo\u015bci wraca do problemu fa\u0142szowania przebieg\u00f3w samochod\u00f3w u\u017cywanych wystawionych na sprzeda\u017c \u2013 donosi Instytut Bada\u0144 Rynku Motoryzacyjnego SAMAR. Prace nad projektem odpowiedniej ustawy maj\u0105 zosta\u0107 wznowione ju\u017c wkr\u00f3tce.", "\u201eKr\u0119cenie licznik\u00f3w\u201d od lat jest problemem trawi\u0105cym rynek wt\u00f3rny obrotu samochodami. Szans\u0105 na gro\u017aniejsze usankcjonowanie nielegalnych praktyk mia\u0142 by\u0107 projekt resortu Zbigniewa Ziobry, kt\u00f3ry obejmowa\u0142 aktualizacj\u0119 ustawy Prawo o ruchu drogowym oraz kodeksu karnego. Od czasu przyj\u0119cia ", ", szum wok\u00f3\u0142 nowych przepis\u00f3w ucich\u0142.", "Projekt nowelizacji wymienionych ustaw zawiera\u0142 zapisy, wed\u0142ug kt\u00f3rych za \u201eprzekr\u0119cenie\u201d licznika b\u0119dzie grozi\u0142o od trzech miesi\u0119cy do pi\u0119ciu lat wi\u0119zienia. Odpowiada\u0107 za oszustwo ma zar\u00f3wno ten, kto je zleca, jak i wykonawca, np. mechanik w warsztacie. Grzywna pieni\u0119\u017cna w wysoko\u015bci 3000 z\u0142 b\u0119dzie grozi\u0142a wtedy, gdy w\u0142a\u015bciciel samochodu nie zg\u0142osi w stacji kontroli pojazd\u00f3w wymiany licznika na nowy (np. z powodu awarii).", "Pakiet informacji przekazywanych przez stacje kontroli pojazd\u00f3w do systemu CEPiK nie b\u0119d\u0105 ju\u017c obejmowa\u0142y wy\u0142\u0105cznie odczyt\u00f3w licznika dokonywanych przy corocznych badaniach technicznych pojazdu. Wed\u0142ug projektu SKP b\u0119d\u0105 musia\u0142y tak\u017ce uwzgl\u0119dni\u0107 informacje o wymianie licznika i przekaza\u0107 jego wskazania ju\u017c w chwili odczytu dokonywanego przez diagnost\u0119.", "Obowi\u0105zek kontroli licznika b\u0119d\u0105 mieli tak\u017ce funkcjonariusze policji, Stra\u017cy Granicznej, Inspekcji Transportu Drogowego, \u017bandarmerii Wojskowej lub s\u0142u\u017cby celnej. Podczas ka\u017cdej kontroli przeka\u017c\u0105 odczytane dane do CEPiK w celu ich por\u00f3wnania i wykrycia nieprawid\u0142owo\u015bci.", "Cho\u0107 eksperci obawiali si\u0119, \u017ce sejm zamrozi obrady nad projektem na d\u0142u\u017cszy czas, najprawdopodobniej ju\u017c wkr\u00f3tce doczekamy si\u0119 wznowienia prac.", "\u2013 Ju\u017c nied\u0142ugo, niewykluczone, \u017ce podczas najbli\u017cszego posiedzenia Sejmu proces legacyjny ruszy na nowo.\u00a0Op\u00f3\u017anienia wynika\u0142y z potrzeby ujednolicenia przepis\u00f3w, nad kt\u00f3rymi pracowa\u0142 resort infrastruktury w Prawie o ruchu drogowym, a zmianami wprowadzanymi do Kodeksu Karnego przez nasz resort \u2013 poinformowa\u0142 IBRM Samar Jan Kanthak, rzecznik Ministerstwa Sprawiedliwo\u015bci.", "O wznowienie praca nad ustaw\u0105 apelowa\u0142 w styczniu nawet Zwi\u0105zek Dealer\u00f3w Samochod\u00f3w, do czego przy\u0142\u0105czy\u0142o si\u0119 Stowarzyszenie Komis\u00f3w, Polski Zwi\u0105zek Przemys\u0142u Motoryzacyjnego, Polska Izba Motoryzacji i Stowarzyszenie Techniki Motoryzacyjnej.", "\u2013 Projekt wprowadzaj\u0105cy penalizacj\u0119 zjawiska tzw. \u201ekr\u0119cenia licznik\u00f3w\u201d w pojazdach mechanicznych oraz wiele innych zmian prawnych maj\u0105cych na celu ograniczenie tego zjawiska, jest niezwykle istotny spo\u0142ecznie. Powoduje bowiem zwi\u0119kszenie bezpiecze\u0144stwa obrotu prawnego autami u\u017cywanymi i zwi\u0119ksza zaufanie konsument\u00f3w do instytucji pa\u0144stwa, zabezpieczaj\u0105cych prawnie interesy nabywc\u00f3w takich pojazd\u00f3w. \u00a0Projekt ten jest oczekiwany przez wszystkie organizacje reprezentuj\u0105ce polskich konsument\u00f3w i przedsi\u0119biorc\u00f3w oraz w pe\u0142ni akceptowany przez wszystkie partie polityczne reprezentowane w polskim parlamencie \u2013 czytamy w przytoczonym przez SAMAR fragmencie pisma ZDS."]}
{"url": "https://www.bankier.pl/moto/warszawa-rozwaza-zmiany-w-zasadach-parkowania-2507/", "title": ["Warszawa rozwa\u017ca zmiany w zasadach parkowania"], "lead": ["W\u0142adze stolicy rozwa\u017caj\u0105 wprowadzenie \u015br\u00f3dmiejskiej strefy parkowania. Umo\u017cliwi\u0142a to nowelizacja ustawy o partnerstwie publiczno-prywatnym \u2013\u00a0", "donosi \u201eRzeczpospolita\u201d", "."], "text": ["W\u0142adze stolicy rozwa\u017caj\u0105 wprowadzenie \u015br\u00f3dmiejskiej strefy parkowania. Umo\u017cliwi\u0142a to nowelizacja ustawy o partnerstwie publiczno-prywatnym \u2013\u00a0", ".", "Miasta, kt\u00f3re maj\u0105 powy\u017cej 100 tys. mieszka\u0144c\u00f3w, mog\u0105 tworzy\u0107 \u015br\u00f3dmiejskie strefy p\u0142atnego parkowania. Takich aglomeracji \u2013 jak wyliczy\u0142o Ministerstwo Inwestycji i Rozwoju, w kt\u00f3rym powsta\u0142 projekt nowelizacji \u2013 jest 39. W strefach samorz\u0105dy dosta\u0142y wi\u0119ksz\u0105 swobod\u0119 kszta\u0142towania op\u0142at za parkowanie.", "Nowe przepisy da\u0142y samorz\u0105dom mo\u017cliwo\u015b\u0107 podniesienia op\u0142aty za parkowanie do 9,45 z\u0142 za pierwsz\u0105 godzin\u0119. Dot\u0105d maksymalna stawka wynosi\u0142a 3,15 z\u0142.", "\u2013 Rozwa\u017camy r\u00f3wnie\u017c wprowadzenie wy\u017cszych kar za parkowanie bez biletu. Dzi\u015b to 50 z\u0142, zdecydowanie za ma\u0142o. Kara musi by\u0107 wysoka, by nie op\u0142aca\u0142o si\u0119 \u0142ama\u0107 przepis\u00f3w \u2013 podkre\u015bla\u00a0Tomasz Demia\u0144czuk z warszawskiego ratusza w rozmowie z gazet\u0105.", "Ustawa umo\u017cliwia podniesienie kary do wysoko\u015bci 10 proc. minimalnego wynagrodzenia, czyli do 210 z\u0142. W zwyk\u0142ych strefach p\u0142atnego parkowania maksymalna stawka wynosi 0,15 proc. p\u0142acy minimalnej, a wi\u0119c 3,15 z\u0142.", "Eksperci zauwa\u017caj\u0105 jednak, \u017ce stolica nie potrzebuje ju\u017c dodatkowych miejsc parkingowych, bo jest\u00a0 ich wystarczaj\u0105co du\u017co. Problemem jest, ich zdaniem, zbyt du\u017ca liczba aut, co przek\u0142ada si\u0119 na zanieczyszczenie powietrza. Jako przyk\u0142ady rozwi\u0105za\u0144, wskazuj\u0105 podnoszenie cen za parkowanie, poszerzanie stref p\u0142atnego parkowania czy tworzenie stref czystego powietrza, oraz dodatkowych parking\u00f3w typu \u201epark and ride\u201d w strefach podmiejskich."]}
{"url": "https://www.bankier.pl/moto/nowy-opel-corsa-bedzie-elektryczny-2524/", "title": ["Nowy opel corsa b\u0119dzie elektryczny"], "lead": ["Nowa i popularna corsa b\u0119dzie dost\u0119pna w wersji ca\u0142kowicie elektrycznej. Mniejszy opel niemieckiej marki przej\u0119tej przez Francuz\u00f3w mo\u017ce by\u0107 jej pierwszym modelem samochodu elektrycznego, kt\u00f3ry trafi na polski rynek \u2013 donosi serwis autocentrum.pl."], "text": ["Nowa i popularna corsa b\u0119dzie dost\u0119pna w wersji ca\u0142kowicie elektrycznej. Mniejszy opel niemieckiej marki przej\u0119tej przez Francuz\u00f3w mo\u017ce by\u0107 jej pierwszym modelem samochodu elektrycznego, kt\u00f3ry trafi na polski rynek \u2013 donosi serwis autocentrum.pl.", "Nowa generacja opla corsy ma zadebiutowa\u0107 jeszcze w pierwszej po\u0142owie 2019 roku. Tym samym Opel pod sztandarem grupy PSA ma wprowadzi\u0107 na rynek pierwszy model auta sprzedawanego zar\u00f3wno w wersji z silnikiem spalinowym, jak i elektrycznym.", "Opel corsa ma w ko\u0144cu wyr\u00f3wna\u0107 tak\u017ce zaplecze technologiczne wzgl\u0119dem modeli z dro\u017cszej oferty marki. Nowo\u015bci\u0105 ma by\u0107 zatem m.in. nowoczesne o\u015bwietlenie (w tym adaptacyjne diodowe reflektory). Wed\u0142ug plotek model zostanie nazwany bez wi\u0119kszego kombinowania \u2013 eCors\u0105.", "Nowa corsa ma by\u0107 pierwszym modelem ze stajni opla budowanym na nowej platformie zaprojektowanej przez Francuz\u00f3w. Po przej\u0119ciu Opla grupa PSA postanowi\u0142a ujednolici\u0107 produkcj\u0119 w celu minimalizowania koszt\u00f3w produkcji.", "Poza sam\u0105 konstrukcj\u0105, Opel i Vauxhall (marka przeznaczona na rynek brytyjski) maj\u0105 zyska\u0107 od\u015bwie\u017con\u0105 identyfikacj\u0119 wizualn\u0105 i charakter. Pisali\u015bmy o tym ju\u017c w zesz\u0142oroczne wakacje w artykule: \u201e", " Od sierpnia 2018 roku sprzeda\u017c\u0105 i finansami przej\u0119tej marki zajmuj\u0105 si\u0119 Xavier Duchemin i Frederic Brunet.", "Remodelling marki ma przynie\u015b\u0107 odbicie od s\u0142abej sytuacji. To jeden z element\u00f3w restrukturyzacji coraz mniej rentownej produkcji Opla. Na razie pokazano jedynie zarys koncepcji z kszta\u0142tem przednich \u015bwiate\u0142, ale koncern zapowiada du\u017ce zmiany. Dodatkowo logo Vauxahalla ma zosta\u0107 nieco podrasowane \u2013 wszystko po to, \u017ceby wyra\u017anie zaznaczy\u0107 pogo\u0144 marki za rynkiem samochod\u00f3w elektrycznych.", "To ju\u017c nie pierwsza pr\u00f3ba zeletryfikowania portfolio ofertowego opla. Jeszcze przed sprzeda\u017c\u0105 biznesu Francuzom opel mia\u0142 wprowadzi\u0107 do sprzeda\u017cy opla ampera-e. Pocz\u0105tkowo mia\u0142a by\u0107 to hybryda plug-in, ale ostatecznie mia\u0142 by\u0107 to chevrolet bolt w wersji dla Europy. W Polsce ostatecznie nigdy nie trafi\u0142 on do sprzeda\u017cy, cho\u0107 konstrukcja i osi\u0105gi auta robi\u0142y wra\u017cenie nawet w por\u00f3wnaniu do tesli \u2013 model mia\u0142 szans\u0119 sta\u0107 si\u0119 powa\u017cnym konkurentem dla modelu 3.", "W pozosta\u0142ych krajach r\u00f3wnie\u017c model nie mia\u0142 szcz\u0119\u015bcia. W Norwegii szybko zaprzestano sprzeda\u017cy gdy okaza\u0142o si\u0119, \u017ce popyt znacznie przekracza poda\u017c. Cho\u0107 ampera-e pojawia si\u0119 jeszcze gdzieniegdzie w witrynie internetowej Opla, ma\u0142o prawdopodobne by powr\u00f3cono do tej koncepcji \u2013 przynajmniej w takim kszta\u0142cie, jaki zostawi\u0142o General Motors."]}
{"url": "https://www.bankier.pl/moto/rzad-bierze-sie-za-emisje-spalin-nowe-wymogi-na-stacjach-kontroli-pojazdow-2522/", "title": ["Rz\u0105d bierze si\u0119 za emisj\u0119 spalin. Nowe wymogi na stacjach kontroli pojazd\u00f3w"], "lead": ["Rz\u0105d zamierza uszczelni\u0107 przepisy zwi\u0105zane z badaniami technicznymi pojazd\u00f3w. Celem wprowadzanych zmian jest ograniczanie procederu wycinania filtr\u00f3w cz\u0105stek sta\u0142ych DPF."], "text": ["\u2013 Rz\u0105d postanowi\u0142 wprowadzi\u0107 rozszerzony zakres kontroli oraz cz\u0119\u015bciow\u0105 zmian\u0119 metodyki badawczej przeprowadzanego cykliczne okresowego badania technicznego pojazd\u00f3w, w zakresie badania emisji spalin (m.in. zadymienia) \u2013 podaje \u201eRzeczpospolita\u201d, cytuj\u0105c pismo Ministerstwa \u015arodowiska.", "Stanowisko resortu jest reakcj\u0105 na interpelacj\u0119 poselsk\u0105 pos\u0142\u00f3w Kukiz \u201915. W zapowiedzi wymieniono trzy istotne zmiany wzgledem obecnie obowi\u0105zuj\u0105cych zasad przeprowadzania bada\u0144 technicznych pojazd\u00f3w.", "Przede wszystkim badanie emisji spalin stanie si\u0119 obowi\u0105zkowym etapem do przej\u015bcia podczas kontroli. Obecnie jest fakultatywne i pod\u0142\u0105czenie auta do odpowiedniej aparatury mierz\u0105cej jest wykonywane tylko wtedy, gdy istniej\u0105 ku temu odpowiednie przes\u0142anki. Np. kiedy diagnosta zauwa\u017cy zbyt ciemne spaliny z uk\u0142adu wydechowego.", "Po drugie, wyniki takiego badania b\u0119d\u0105 oceniane wed\u0142ug nowej skali. Obecnie norm\u0105 dla silnik\u00f3w o poziomie emisji Euro 5 i Euro 6 jest wsp\u00f3\u0142czynnik zadymienia wynosz\u0105cy 1,5 m^-1 (miara poch\u0142aniania \u015bwiat\u0142a). Wed\u0142ug nowych zasad pr\u00f3g zostanie mniejszony do 0,2 m^-1.", "Po trzecie, diagno\u015bci b\u0119da musieli dok\u0142adnie sprawdzi\u0107, czy z pojazdu nie usuni\u0119to filtr cz\u0105stek sta\u0142ych DPF. Z racji kosztownej wymiany, kierowcy cz\u0119sto podmieniaj\u0105 go na atrap\u0119. Przez to ilo\u015b\u0107 niebezpiecznych dla zdrowia substacji wydobywaj\u0105cych si\u0119 z silnika jest znacznie wy\u017csza.", "Pomiary b\u0119d\u0105 rejestrowane w archiwum SKP, przez co kontroli b\u0119d\u0105 poddawane te\u017c same urz\u0105dzenia i bazy poszczeg\u00f3lnych stacji diagnostycznych."]}
{"url": "https://www.bankier.pl/moto/prokuratura-przeprowadzila-przeszukanie-w-siedzibie-koncernu-hyundai-motor-2589/", "title": ["Prokuratura przeprowadzi\u0142a przeszukanie w siedzibie koncernu Hyundai Motor"], "lead": ["Po\u0142udniowokorea\u0144ska prokuratura przeprowadzi\u0142a w \u015brod\u0119 przeszukanie w siedzibie koncernu motoryzacyjnego Hyundai Motor w Seulu w ramach dochodzenia w sprawie podejrze\u0144 o ukrywanie defekt\u00f3w w pojazdach tej marki \u2013 poinformowa\u0142y po\u0142udniowokorea\u0144skie media."], "text": ["Po\u0142udniowokorea\u0144ska prokuratura przeprowadzi\u0142a w \u015brod\u0119 przeszukanie w siedzibie koncernu motoryzacyjnego Hyundai Motor w Seulu w ramach dochodzenia w sprawie podejrze\u0144 o ukrywanie defekt\u00f3w w pojazdach tej marki \u2013 poinformowa\u0142y po\u0142udniowokorea\u0144skie media.", "Wed\u0142ug agencji Yonhap \u015bledczy z seulskiej prokuratury zbierali dowody zwi\u0105zane z t\u0105 spraw\u0105 w biurach wydzia\u0142u jako\u015bci, wsp\u00f3lnego dla Hyundai Motor i nale\u017c\u0105cego do niego przedsi\u0119biorstwa Kia Motors.", "Jak przypomina agencja Reutera, w 2017 roku grupa obywatelska YMCA z\u0142o\u017cy\u0142a do prokuratury doniesienie, w kt\u00f3rym zarzuci\u0142a obu firmom, \u017ce op\u00f3\u017aniaj\u0105 napraw\u0119 usterek silnika. Hyundai i Kia temu zaprzecza\u0142y.", "Yonhap podaje, \u017ce w maju 2017 roku po\u0142udniowokorea\u0144skie ministerstwo ziemi, infrastruktury i transportu za\u017c\u0105da\u0142o wszcz\u0119cia dochodzenia w zwi\u0105zku z podejrzeniem, \u017ce firmy stara\u0142y si\u0119 ukry\u0107 usterki silnik\u00f3w w 12 modelach samochod\u00f3w.", "W zwi\u0105zku z defektami silnik\u00f3w z rynku Korei P\u0142d. wycofano 238 tys. pojazd\u00f3w. Przeciwko Hyundaiowi toczy si\u0119 r\u00f3wnie\u017c post\u0119powanie w USA, gdzie z rynku wycofano blisko 1,7 mln pojazd\u00f3w \u2013 poda\u0142 Reuters.", "Hyundai Motor Group, kt\u00f3ry wed\u0142ug Yonhapu jest najwi\u0119kszym po\u0142udniowokorea\u0144skim producentem samochod\u00f3w i pi\u0105tym na \u015bwiecie pod wzgl\u0119dem sprzeda\u017cy, nie skomentowa\u0142 \u015brodowego przeszukania.(PAP)", "anb/ mc/"]}
{"url": "https://www.bankier.pl/moto/warszawa-z-oferta-na-130-elektrycznych-autobusow-2528/", "title": ["Warszawa z ofert\u0105 na 130 elektrycznych autobus\u00f3w"], "lead": ["Ofert\u0119 na dostaw\u0119 130 elektrycznych przegubowych autobus\u00f3w dla Warszawy za niespe\u0142na 400 mln z\u0142otych z\u0142o\u017cy\u0142a firma Solaris Bus & Coach \u2013 poinformowa\u0142 we wtorek warszawski Ratusz. Pierwsze z zam\u00f3wionych elektrobus\u00f3w b\u0119d\u0105 mog\u0142y wyjecha\u0107 na sto\u0142eczne ulice z pocz\u0105tkiem 2020 roku \u2013 dodano."], "text": ["Ofert\u0119 na dostaw\u0119 130 elektrycznych przegubowych autobus\u00f3w dla Warszawy za niespe\u0142na 400 mln z\u0142otych z\u0142o\u017cy\u0142a firma Solaris Bus & Coach \u2013 poinformowa\u0142 we wtorek warszawski Ratusz. Pierwsze z zam\u00f3wionych elektrobus\u00f3w b\u0119d\u0105 mog\u0142y wyjecha\u0107 na sto\u0142eczne ulice z pocz\u0105tkiem 2020 roku \u2013 dodano.", "Jak czytamy w komunikacie \u201eto jeden z najwi\u0119kszych europejskich przetarg\u00f3w na dostaw\u0119 elektrobus\u00f3w\u201d. \u201eZam\u00f3wienie dla Miejskich Zak\u0142ad\u00f3w Autobusowych (MZA) obejmuje dostaw\u0119 a\u017c 130 przegubowych autobus\u00f3w elektrycznych. Dzi\u0119ki zam\u00f3wieniu Warszawa, jako drugie po Londynie miasto w Europie, b\u0119dzie mia\u0142a ponad sto autobus\u00f3w elektrycznych. \u0141\u0105cznie, wraz z posiadanymi elektrobusami, po sto\u0142ecznych ulicach porusza\u0107 si\u0119 b\u0119dzie 160 pojazd\u00f3w\u201d \u2013 podano.", "\u201eInwestujemy w ekologiczny i zeroemisyjny transport publiczny\u201d \u2013 podkre\u015bli\u0142 cytowany w komunikacie prezydent Warszawy Rafa\u0142 Trzaskowski. \u201eObok budowy kolejnych tras tramwajowych i nowych linii metra, sukcesywnie b\u0119dziemy wymienia\u0107 tabor autobusowy. B\u0119d\u0105 to wy\u0142\u0105cznie pojazdy nap\u0119dzane gazem lub energi\u0105 elektryczn\u0105\u201d \u2013 doda\u0142.", "Ratusz poinformowa\u0142, \u017ce \u201ew post\u0119powaniu swoj\u0105 ofert\u0119 z\u0142o\u017cy\u0142 tylko Solaris\u201d. \u201eZa wyprodukowanie elektrobus\u00f3w firma chce 399,6 mln z\u0142 brutto. Kwota przeznaczona na zakup przez zamawiaj\u0105cego wynios\u0142a niespe\u0142na 432 mln z\u0142 brutto. Teraz komisja przetargowa zbada poprawno\u015b\u0107 z\u0142o\u017conej oferty\u201d \u2013 czytamy.", "W komunikacie podkre\u015blono, \u017ce \u201eka\u017cdy z pojazd\u00f3w b\u0119dzie mia\u0142 klimatyzacj\u0119, elektroniczne systemy informacji pasa\u017cerskiej, monitoring zewn\u0119trzny i wewn\u0119trzny, automat biletowy oraz liczne udogodnienia dla os\u00f3b z niepe\u0142nosprawno\u015bciami oraz niewidomych i niedowidz\u0105cych\u201d. \u201eAutobusy nie b\u0119d\u0105 emitowa\u0142y spalin, a przy tym b\u0119d\u0105 niezwykle ciche. Dzi\u0119ki tej inwestycji z Traktu Kr\u00f3lewskiego znikn\u0105 ostatnie autobusy zasilane olejem nap\u0119dowym\u201d \u2013 dodano.", "\u201eDodatkowym przedsi\u0119wzi\u0119ciem b\u0119dzie budowa sieci pantografowych \u0142adowarek ulicznych na p\u0119tlach autobusowych w dwudziestu punktach Warszawy. Pierwsza z nich dzia\u0142a przy ulicy Sparta\u0144skiej dla linii 222\u201d \u2013 podano. \u201eKolejne urz\u0105dzenia wkr\u00f3tce zostan\u0105 uruchomione przy ul. Konwiktorskiej, a w przygotowaniu s\u0105 punkty \u0142adowania na Nowodworach, Szcz\u0119\u015bliwcach i w Wilanowie. W tej ostatniej lokalizacji stanie a\u017c sze\u015b\u0107 urz\u0105dze\u0144\u201d \u2013 g\u0142osi komunikat.", "Sto\u0142eczny Ratusz przypomnia\u0142, \u017ce \u201eto ju\u017c czwarty i najwi\u0119kszy przetarg na dostaw\u0119 autobus\u00f3w elektrycznych dla Miejskich Zak\u0142ad\u00f3w Autobusowych\u201d. Pierwszy z nich rozstrzygni\u0119to w 2014 r. (wygra\u0142 Solaris), kolejny \u2013 w roku 2016 (wygra\u0142o konsorcjum Ursus Bus oraz AMZ-Kutno), a nast\u0119pny w 2017 r. (wygra\u0142 Solaris). \u201eW ci\u0105gu ostatnich lat na ulice Warszawy wyjecha\u0142o 1167 niskopod\u0142ogowych autobus\u00f3w \u2013 w tym 4 pojazdy z nap\u0119dem hybrydowym, 30 elektrycznym i 35 gazowym. Obecnie stolica inwestuje tylko w tabor nisko- lub zeroemisyjny \u2013 latem 2018 roku podpisano umow\u0119 na dostawy 80 autobus\u00f3w gazowych CNG (z opcj\u0105 rozszerzenia do 110 sztuk). Pojazdy z tego kontraktu pojawi\u0105 si\u0119 w Warszawie ju\u017c w marcu tego roku\u201d \u2013 podano w komunikacie.", "W Warszawie obok MZA linie miejskie obs\u0142uguj\u0105 tak\u017ce prywatni przewo\u017anicy \u2013 Mobilis, Arriva, Michalczewski, PKS Grodzisk i Europa Express. Autobusy elektryczne posiada jednak tylko MZA. (PAP)", "autor: Longina Grzeg\u00f3rska-Szpyt", "lgs/ p\u015b/"]}
{"url": "https://www.bankier.pl/moto/polacy-ponad-100-mln-razy-sprawdzali-historie-pojazdu-w-cepik-2530/", "title": ["Polacy ponad 100 mln razy sprawdzali histori\u0119 pojazdu w CEPiK"], "lead": ["Ponad 100 mln razy Polacy sprawdzali histori\u0119 pojazdu w roku 2018 poprzez e-us\u0142ug\u0119 \u015bwiadczon\u0105 przez Ministerstwo Cyfryzacji \u2013 poinformowa\u0142 resort w \u015brodowym komunikacie."], "text": ["Ponad 100 mln razy Polacy sprawdzali histori\u0119 pojazdu w roku 2018 poprzez e-us\u0142ug\u0119 \u015bwiadczon\u0105 przez Ministerstwo Cyfryzacji \u2013 poinformowa\u0142 resort w \u015brodowym komunikacie.", "Wed\u0142ug ministerstwa e-us\u0142uga \u201eHistoria Pojazdu\u201d, kt\u00f3ra dzia\u0142a w oparciu o system CEPiK (Centralna Ewidencja Pojazd\u00f3w i Kierowc\u00f3w), mo\u017ce pom\u00f3c w ocenie stanu technicznego pojazdu oraz potwierdzeniu wiarygodno\u015bci oferty sprzedawcy. Otrzymany raport mo\u017cna zapisa\u0107 i wydrukowa\u0107. Informacje o poje\u017adzie otrzymuje si\u0119 ca\u0142kowicie bezp\u0142atnie.", "Resort przypomina, \u017ce \u201eHistoria Pojazdu\u201d to nie jedyna e-us\u0142uga, kt\u00f3ra dzia\u0142a dzi\u0119ki systemowi CEPiK. Dzi\u0119ki niemu mo\u017cna te\u017c od r\u0119ki sprawdzi\u0107, czy autokar, kt\u00f3rym np. nasze dziecko jedzie na ferie, w og\u00f3le powinien rusza\u0107 w tras\u0119.", "Z systemu CEPiK korzystaj\u0105 te\u017c starostwa i Stacje Kontroli Pojazd\u00f3w (SKP). W 2018 r. starostwa, korzystaj\u0105c z systemu CEPiK, za\u0142atwi\u0142y ponad 18 mln spraw \u2013 m.in. wyda\u0142y 5 mln 351 tys. 813 dowod\u00f3w rejestracyjnych. W tym samym czasie, tak\u017ce korzystaj\u0105c z CEPiK, starostwa wyda\u0142y te\u017c 5 mln 957 tys. 926 pozwole\u0144 czasowych.", "Dane do systemu CEPiK przekazuj\u0105 tak\u017ce SKP. To one do\u0142\u0105czaj\u0105 informacje o wykonanym badaniu technicznym pojazdu oraz stanie licznika odczytanym w trakcie badania. Dzi\u0119ki temu wiemy, \u017ce w 2018 r. w SKP na terenie ca\u0142ej Polski przeprowadzono 17 mln 654 tys. 508 bada\u0144 zako\u0144czonych wynikiem pozytywnym, 615 tys. 177 \u2013 negatywnym, a 7 tys. 863 badania przerwano.", "Resort poinformowa\u0142 te\u017c, \u017ce w roku 2018 popularn\u0105 w\u015br\u00f3d kierowc\u00f3w by\u0142a te\u017c e-us\u0142ug\u0105 daj\u0105ca mo\u017cliwo\u015b\u0107 sprawdzenia online liczby punkt\u00f3w karnych. W ubieg\u0142ym roku skorzysta\u0142o z niej 361 tys. 812 os\u00f3b.(PAP)", "autor: \u0141ukasz Paw\u0142owski", "pif/ mmu/"]}
{"url": "https://www.bankier.pl/moto/kompromis-placowy-w-fabryce-audi-w-gyoer-2420/", "title": ["Kompromis p\u0142acowy w fabryce Audi w Gyoer"], "lead": ["Kierownictwo i pracownicy fabryki Audi w Gyoer na p\u00f3\u0142nocnym zachodzie W\u0119gier doszli w \u015brod\u0119 do porozumienia ws. wzrostu p\u0142ac i wieczorem zako\u0144cz\u0105 trwaj\u0105cy od czwartku strajk \u2013 poinformowa\u0142y zwi\u0105zki zawodowe na swojej stronie internetowej."], "text": ["Kierownictwo i pracownicy fabryki Audi w Gyoer na p\u00f3\u0142nocnym zachodzie W\u0119gier doszli w \u015brod\u0119 do porozumienia ws. wzrostu p\u0142ac i wieczorem zako\u0144cz\u0105 trwaj\u0105cy od czwartku strajk \u2013 poinformowa\u0142y zwi\u0105zki zawodowe na swojej stronie internetowej.", "Wed\u0142ug informacji na stronie niezale\u017cnego zwi\u0105zku zawodowego w fabryce w Gyoer (AHFSZ) uzgodniono, \u017ce p\u0142aca podstawowa wzro\u015bnie w 2019 r. o 18 proc., ale nie mniej ni\u017c o 75 tys. ft (240 euro).", "Ustalono te\u017c wysoko\u015b\u0107 rosn\u0105cego wraz z wys\u0142ug\u0105 lat miesi\u0119cznego dodatku lojalno\u015bciowego do pensji, p\u0142atnego po raz pierwszy po przepracowaniu 5 lat. Pracownikom b\u0119d\u0105 tak\u017ce przys\u0142ugiwa\u0107 premie jubileuszowe, p\u0142atne jednorazowo po przepracowaniu 10, 15 i 20 \u2013 lat (wysoko\u015bci 100, 150 i 200 tys. ft, czyli 317, 475 i 633 euro). Po 25 latach otrzymaj\u0105 premi\u0119 wysoko\u015bci pe\u0142nej pensji oraz dodatkowy dzie\u0144 urlopu.", "Ponadto zgodnie z \u017c\u0105daniem zwi\u0105zkowc\u00f3w wszyscy pracownicy b\u0119d\u0105 mie\u0107 co najmniej jeden pe\u0142ny wolny weekend w miesi\u0105cu.", "Porozumienie osi\u0105gni\u0119to po niemal tygodniu strajku, kt\u00f3ry sparali\u017cowa\u0142 nie tylko prac\u0119 zak\u0142adu w Gyoer \u2013 najwi\u0119kszej fabryce silnik\u00f3w Audi \u2013 ale tak\u017ce zak\u0142ad\u00f3w w Niemczech. W \u015brod\u0119 podano, \u017ce z powodu braku silnik\u00f3w co najmniej do poniedzia\u0142ku b\u0119dzie sta\u0142a produkcja w centralnej fabryce koncernu w Ingolstadt. Z tej przyczyny nie wyprodukowano dot\u0105d ponad 10 tys. pojazd\u00f3w.", "W fabryce w Gyoer produkowane s\u0105 silniki do pojazd\u00f3w marki Audi i Volkswagen. Pracuje w niej ok. 13 tys. os\u00f3b.", "Dziennik \u201eNepszava\u201d pisa\u0142 wcze\u015bniej, \u017ce cho\u0107 pracownicy Audi w Gyoer nie zarabiaj\u0105 \u017ale jak na w\u0119gierskie warunki \u2013 przeci\u0119tna pensja brutto w zak\u0142adzie wynosi 444 tys. ft (1392 euro) i przekracza o po\u0142ow\u0119 \u015brednie wynagrodzenie w kraju \u2013 to w fabrykach koncernu w innych pa\u0144stwach Europy \u015arodkowej pensje s\u0105 znacznie wy\u017csze, np. na S\u0142owacji o 28 proc., w Czechach o 25 proc., a w Polsce o 39 proc.", "Przemys\u0142 motoryzacyjny jest na W\u0119grzech istotnym segmentem gospodarki. Stanowi 28,8 proc. w\u0119gierskiej produkcji przemys\u0142owej, a jego warto\u015b\u0107 produkcji przekroczy\u0142a w 2017 roku 8,1 bln ft (25 mld euro), z czego 91,7 proc. zosta\u0142o sprzedane za granic\u0119.", "Z Budapesztu Ma\u0142gorzata Wyrzykowska (PAP)", "mw/ az/ kar/"]}
{"url": "https://www.bankier.pl/moto/rodzic-przygotuje-do-egzaminu-na-prawo-jazdy-2422/", "title": ["Rodzic przygotuje do egzaminu na prawo jazdy"], "lead": ["Nadchodz\u0105 kolejne zmiany dla kierowc\u00f3w i kandydat\u00f3w na kierowc\u00f3w: kursanci b\u0119d\u0105 mogli \u0107wiczy\u0107 jazd\u0119 pod okiem bliskiej osoby, zmieni si\u0119 te\u017c rola WORD-\u00f3w."], "text": ["Plany wprowadzenia zmian\u00a0", "\u00a0minister infrastruktury Andrzej Adamczyk. Jak m\u00f3wi, zmiany w ustawach o kieruj\u0105cych pojazdami i kodeksie drogowym zosta\u0142y zg\u0142oszone do wpisu do wykazu prac legislacyjnych rz\u0105du. Zapowied\u017a niekt\u00f3rych zmian pojawi\u0142a si\u0119 ju\u017c\u00a0", ", teraz poznali\u015bmy wi\u0119cej szczeg\u00f3\u0142\u00f3w.", "W propozycjach zmian pojawi\u0142 si\u0119 kurs rozszerzony o jazdy z nadzoruj\u0105c\u0105 osob\u0105 towarzysz\u0105c\u0105. Chodzi o mo\u017cliwo\u015b\u0107 \u0107wiczenia jazdy ju\u017c po standardowych cz\u0119\u015bciach kursu w towarzystwie bliskiej osoby, kt\u00f3ra tak\u017ce posiada prawo jazdy. Ma si\u0119 to jednak odbywa\u0107 pod nadzorem o\u015brodka szkolenia kierowc\u00f3w. Opiekun musi posiada\u0107 prawo jazdy od co najmniej pi\u0119ciu lat i by\u0107 opiekunem prawnym kursanta.", "Instruktorzy przychylnie spogl\u0105daj\u0105 na tego typu rozwi\u0105zania, funkcjonuj\u0105ce ju\u017c z powodzeniem w niekt\u00f3rych europejskich krajach. Zaznaczaj\u0105 jednak, \u017ce trzeba skupi\u0107 si\u0119 tu na szczeg\u00f3\u0142ach i dopracowa\u0107 je tak, aby ewentualne z\u0142e nawyki kierowcy \u2013 osoby towarzysz\u0105cej \u2013 nie mia\u0142y wp\u0142ywu na jazd\u0119 kursanta.", "Planowane zmiany maj\u0105 dotyczy\u0107 tak\u017ce organizacji egzamin\u00f3w. Odpowiedzialno\u015b\u0107 za ich organizacj\u0119 i przeprowadzanie ma zosta\u0107 przeniesiona z marsza\u0142ka wojew\u00f3dztwa na wojewod\u0119, a sam egzamin b\u0119dzie si\u0119 odbywa\u0107 w samorz\u0105dowym wojew\u00f3dzkim o\u015brodku ruchu drogowego (WORD), ale wskazanym przez wojewod\u0119. Egzamin pa\u0144stwowy b\u0119dzie prowadzi\u0142 egzaminator zatrudniony przez wojewod\u0119, a nie przez WORD. Op\u0142ata za egzamin b\u0119dzie dochodem bud\u017cetu pa\u0144stwa.", "Minister zapowiada, \u017ce nowe przepisy wprowadz\u0105 tak\u017ce obowi\u0105zkowe wychowanie komunikacyjne w V klasie szko\u0142y podstawowej."]}
{"url": "https://www.bankier.pl/moto/ogloszono-przetarg-na-koncepcje-odcinka-wschodniej-obwodnicy-warszawy-2426/", "title": ["Og\u0142oszono przetarg na koncepcj\u0119 odcinka Wschodniej Obwodnicy Warszawy"], "lead": ["Og\u0142oszono przetarg na opracowanie element\u00f3w koncepcji programowej dla budowy Wschodniej Obwodnicy Warszawy w ci\u0105gu drogi krajowej nr 17, od w\u0119z\u0142a Z\u0105bki do w\u0119z\u0142a Zakr\u0119t \u2013 poinformowa\u0142a w pi\u0105tek Generalna Dyrekcja Dr\u00f3g Krajowych i Autostrad."], "text": ["Og\u0142oszono przetarg na opracowanie element\u00f3w koncepcji programowej dla budowy Wschodniej Obwodnicy Warszawy w ci\u0105gu drogi krajowej nr 17, od w\u0119z\u0142a Z\u0105bki do w\u0119z\u0142a Zakr\u0119t \u2013 poinformowa\u0142a w pi\u0105tek Generalna Dyrekcja Dr\u00f3g Krajowych i Autostrad.", "Zadaniem projektanta b\u0119dzie opracowanie dokumentacji zawieraj\u0105cej uszczeg\u00f3\u0142owienia techniczne wskazane w decyzji \u015brodowiskowej. Projektant przeprowadzi r\u00f3wnie\u017c szczeg\u00f3\u0142owe badania warunk\u00f3w geologicznych.", "Oferty w przetargu zainteresowane podmioty maj\u0105 sk\u0142ada\u0107 do 14 marca tego roku.", "D\u0142ugo\u015b\u0107 odcinka w\u0119ze\u0142 Z\u0105bki \u2013 w\u0119ze\u0142 Zakr\u0119t to oko\u0142o 10,1 km, b\u0119dzie on mia\u0142 dwie jezdnie po trzy pasy ruchu.", "Plan zak\u0142ada, \u017ce og\u0142oszenie przetargu w systemie \u201eProjektuj i Buduj\u201d nast\u0105pi w czwartym kwartale 2020 r. W drugim kwartale roku 2021 ma zosta\u0107 podpisana umowa z wykonawc\u0105, a prace budowalne maj\u0105 potrwa\u0107 od czwartego kwarta\u0142u roku 2022 do czwartego kwarta\u0142u 2024.", "Szacowany koszt inwestycji (dokumentacja, wykup grunt\u00f3w, budowa) wynosi ok. 1,2 mld z\u0142.(PAP)", "autor: \u0141ukasz Paw\u0142owski", "pif/ amac/"]}
{"url": "https://www.bankier.pl/moto/uber-i-cabify-wycofaly-sie-z-katalonii-po-nowelizacji-prawa-2432/", "title": ["Uber i Cabify wycofa\u0142y si\u0119 z Katalonii po nowelizacji prawa"], "lead": [], "text": ["W\u0142adze sp\u00f3\u0142ek Uber i Cabify poinformowa\u0142y, \u017ce pi\u0105tek by\u0142 ostatnim dniem ich dzia\u0142alno\u015bci na terenie Katalonii. Za zmuszenie ich do opuszczenia tego regionu obwini\u0142y autonomiczny rz\u0105d Quima Torry, kt\u00f3ry pod koniec stycznia wyda\u0142 dekret ograniczaj\u0105cy dzia\u0142alno\u015b\u0107 tanich platform taks\u00f3wkarskich.", "Nowe przepisy wyd\u0142u\u017cy\u0142y minimalny czas pomi\u0119dzy zam\u00f3wieniem przez klienta taniej us\u0142ugi a rozpocz\u0119ciem kursu. Nie mo\u017ce by\u0107 on teraz kr\u00f3tszy ni\u017c 60 minut. Dodatkowo kierowca tanich platform jest zobowi\u0105zany do powrotu do bazy po ka\u017cdym kursie.", "Reprezentuj\u0105cy wszystkie tanie platformy taks\u00f3wkarskie w Katalonii Josep Maria Goni powiedzia\u0142 w pi\u0105tek, \u017ce wprowadzenie dekretu jest niesprawiedliwe i \u017ce wycofanie si\u0119 Ubera i Cabify doprowadzi do utraty pracy przez ponad 2000 os\u00f3b.", "Tymczasem odpowiedzialny w rz\u0105dzie Katalonii za sprawy terytorialne Damia Calvet zapowiedzia\u0142, \u017ce regionalny gabinet zamierza przyzna\u0107 licencje Ubera i Cabify innym tanim platformom taks\u00f3wkarskim. \u017bycie nie ko\u0144czy si\u0119 na Uberze i Cabify \u2013 powiedzia\u0142 katalo\u0144ski minister.", "Zmiana przepis\u00f3w nast\u0105pi\u0142a po sze\u015bciodniowym strajku barcelo\u0144skich kierowc\u00f3w korporacji taks\u00f3wkarskich, kt\u00f3ry prowadzony by\u0142 od 18 stycznia. Zarzucali oni kolegom z tanich platform nieuczciw\u0105 konkurencj\u0119.", "Nowelizacji przepis\u00f3w domagaj\u0105 si\u0119 r\u00f3wnie\u017c strajkuj\u0105cy od 22 stycznia taks\u00f3wkarze z Madrytu. Dodatkowo apeluj\u0105 do rz\u0105du Pedro Sancheza o spe\u0142nienie obietnicy z\u0142o\u017conej 2 sierpnia korporacjom taks\u00f3wkarskim. Premier Hiszpanii zapowiedzia\u0142 w\u00f3wczas, \u017ce na ka\u017cd\u0105 licencj\u0119 na us\u0142ugi przewozu os\u00f3b dla tanich platform przypadnie 30 licencji dla \u201etradycyjnych\u201d taks\u00f3wkarzy.", "Protestuj\u0105cy w Madrycie taks\u00f3wkarze parali\u017cuj\u0105 \u017cycie hiszpa\u0144skiej stolicy na r\u00f3\u017cne sposoby, m.in. blokadami ulic, targ\u00f3w i stacji metra, a tak\u017ce powolnymi przejazdami przez g\u0142\u00f3wne arterie miasta.", "W nocy z czwartku na pi\u0105tek strajkuj\u0105cy taks\u00f3wkarze rozbili miasteczko namiotowe w centrum Madrytu. Twierdz\u0105, \u017ce b\u0119d\u0105 prowadzili sw\u00f3j protest do skutku.", "Z szacunk\u00f3w przedstawicieli komitetu strajkowego wynika, \u017ce \u0142\u0105cznie tradycyjne korporacje taks\u00f3wkarskie straci\u0142y z powodu madryckiego protestu ponad 21 mln euro. Z kolei przedstawiciele bran\u017cy restauracyjnej szacuj\u0105, \u017ce strajk taks\u00f3wkarzy doprowadzi\u0142 do spadku obrot\u00f3w w sto\u0142ecznych lokalach o 50 proc.", "Marcin Zatyka (PAP)", "zat/ az/ mc/"]}
{"url": "https://www.bankier.pl/moto/drogi-pod-pradem-2438/", "title": ["Drogi pod pr\u0105dem"], "lead": ["Rusza przetarg na \u0142adowarki do samochod\u00f3w elektrycznych przy autostradzie A4 i trasie S8 \u2013 czytamy w poniedzia\u0142kowej \u201eRzeczpospolitej\u201d."], "text": ["Rusza przetarg na \u0142adowarki do samochod\u00f3w elektrycznych przy autostradzie A4 i trasie S8 \u2013 czytamy w poniedzia\u0142kowej \u201eRzeczpospolitej\u201d.", "Wed\u0142ug gazety Generalna Dyrekcja Dr\u00f3g Krajowych i Autostrad og\u0142osi w poniedzia\u0142ek przetarg na postawienie stacji \u0142adowania na trasie A4 mi\u0119dzy Wroc\u0142awiem a Katowicami oraz na S8 mi\u0119dzy Wroc\u0142awiem a \u0141odzi\u0105.", "Powstan\u0105 na 13 miejscach obs\u0142ugi podr\u00f3\u017cnych (MOP), gdzie nie ma stacji paliw. Zaczn\u0105 dzia\u0142a\u0107 w przysz\u0142ym roku \u2013 po dwie na ka\u017cdym MOP. Koszt jednej \u0142adowarki to 270 tys. z\u0142 \u2013 informuje dziennik.", "Jak czytamy, je\u015bli pilota\u017c si\u0119 powiedzie, GDDKiA w 2021 roku og\u0142osi kolejne post\u0119powanie. Obejmie ono budow\u0119 systemu \u0142adowania na pozosta\u0142ych autostradach i drogach ekspresowych z terminem pe\u0142nej funkcjonalno\u015bci w roku 2023. \u0141\u0105czne nak\u0142ady na stacje na 159 rozpatrywanych MOP mog\u0142yby, wed\u0142ug dzisiejszych cen, si\u0119gn\u0105\u0107 86 mln z\u0142.", "W rozmowie z gazet\u0105 rzecznik GDDKiA Jan Krynicki powiedzia\u0142, \u017ce \u201epilota\u017cowy przetarg jest pierwszym krokiem do celu, jakim jest uruchomienie punkt\u00f3w \u0142adowania na wszystkich drogach szybkiego ruchu w naszym zarz\u0105dzie\u201d.", "Jak pisze \u201eRzeczpospolita\u201d, dyrekcja prowadzi m.in. rozmowy w sprawie instalowania \u0142adowarek na stacjach Orlenu i Lotosu. Obydwa koncerny zacz\u0119\u0142y montowa\u0107 urz\u0105dzenia pod koniec ubieg\u0142ego roku. Lotos w pa\u017adzierniku uruchomi\u0142 12 punkt\u00f3w \u0142adowania na autostradach A1 i A2 mi\u0119dzy Tr\u00f3jmiastem a Warszaw\u0105. To na razie test, ale w planach jest kolejnych 38 lokalizacji.", "Z kolei w grudniu Orlen uruchomi\u0142 pierwsz\u0105 \u0142adowark\u0119 na swojej stacji w Siewierzu na trasie Katowice-Warszawa. Do ko\u0144ca pierwszego kwarta\u0142u 2019 roku planuje odda\u0107 do u\u017cytku ok. 20 stacji szybkiego \u0142adowania o mocy 50 i 100 kW \u2013 czytamy.", "\u201eW naszej zaktualizowanej strategii stawiamy m.in. na wdra\u017canie rozwi\u0105za\u0144 zeroemisyjnych. Jednym z nich jest program uruchomienia 150 stacji \u0142adowania w miastach i przy trasach tranzytowych\u201d m\u00f3wi w rozmowie z \u201eRzeczpospolit\u0105\u201d Jaros\u0142aw Dybowski, dyrektor wykonawczy Orlenu ds. energetyki.(PAP)", "jbp/"]}
{"url": "https://www.bankier.pl/moto/wegry-dofinansowuja-zakup-samochodow-elektrycznych-2452/", "title": ["W\u0119gry dofinansowuj\u0105 zakup samochod\u00f3w elektrycznych"], "lead": ["Oko\u0142o tysi\u0105ca elektrycznych samochod\u00f3w zosta\u0142o kupionych na W\u0119grzech w ci\u0105gu ostatnich trzech lat przy wsparciu ze strony pa\u0144stwa \u2013 poinformowa\u0142 w poniedzia\u0142ek dziennik \u201eMagyar Idoek\u201d, powo\u0142uj\u0105c si\u0119 na wiceministra innowacji i technologii Balazsa Weingartnera."], "text": ["Oko\u0142o tysi\u0105ca elektrycznych samochod\u00f3w zosta\u0142o kupionych na W\u0119grzech w ci\u0105gu ostatnich trzech lat przy wsparciu ze strony pa\u0144stwa \u2013 poinformowa\u0142 w poniedzia\u0142ek dziennik \u201eMagyar Idoek\u201d, powo\u0142uj\u0105c si\u0119 na wiceministra innowacji i technologii Balazsa Weingartnera.", "Zakup jednego samochodu wsparto \u015brednio sum\u0105 1,5 mln forint\u00f3w (4720 euro).", "Zgodnie z warunkami zamkni\u0119tego latem 2018 roku programu ", ", ale nie wi\u0119cej ni\u017c 15 mln ft. Pieni\u0105dze te s\u0105 nabywcom przelewane po dokonaniu zakupu na podstawie rachunk\u00f3w.", "W pa\u017adzierniku og\u0142oszono nowy program, z jeszcze atrakcyjniejszymi warunkami \u2013 nabywcy otrzymaj\u0105 dofinansowanie jeszcze przed zakupem, a g\u00f3rna granica wsparcia zosta\u0142a podniesiona z 15 mln do 20 mln ft (z 47,2 tys. do 62,9 tys. euro).", "Magyar Hirlap podkre\u015bla, \u017ce rozwija si\u0119 r\u00f3wnie\u017c infrastruktura dla samochod\u00f3w elektrycznych. Samorz\u0105dy mog\u0105 si\u0119 ubiega\u0107 o wsparcie budowy stacji \u0142adowania pojazd\u00f3w elektrycznych. Wed\u0142ug dziennika do ko\u0144ca zesz\u0142ego roku samorz\u0105dy zbudowa\u0142y oko\u0142o 50 takich stacji.", "Prezes W\u0119gierskiego Stowarzyszenia Motoryzacji Elektrycznej Janos Ungar powiedzia\u0142 w po\u0142owie 2018 roku, \u017ce dzi\u0119ki wysi\u0142kom rz\u0105du na W\u0119grzech powstaje 600 nowych stacji \u0142adowania pojazd\u00f3w elektrycznych obok 300 ju\u017c istniej\u0105cych.", "Jak podkre\u015bli\u0142, na\u0142adowany samoch\u00f3d elektryczny mo\u017ce przejecha\u0107 przeci\u0119tnie 200-250 km.", "W lipcu rozpocz\u0119to w fabryce Audi Hungaria w Gyoer w p\u00f3\u0142nocno-zachodnich W\u0119grzech seryjn\u0105 produkcj\u0119 silnik\u00f3w elektrycznych.", "Z Budapesztu Ma\u0142gorzata Wyrzykowska (PAP)", "mw/ az/ ap/"]}
{"url": "https://www.bankier.pl/moto/swiat-zaleja-tanie-samochody-elektryczne-z-chin-2454/", "title": ["\u015awiat zalej\u0105 tanie samochody elektryczne z Chin?"], "lead": ["Dopiero co zaprezentowano chi\u0144ski samoch\u00f3d elektryczny za 30\u00a0000 z\u0142, og\u0142oszony mianem najta\u0144szego, a ju\u017c szykuje si\u0119 kolejny przedstawiciel tego segmentu cenowego. Czy trend z Chin podbije tak\u017ce serca kierowc\u00f3w w Stanach Zjednoczonych i Europie?"], "text": ["Dopiero co zaprezentowano chi\u0144ski samoch\u00f3d elektryczny za 30\u00a0000 z\u0142, og\u0142oszony mianem najta\u0144szego, a ju\u017c szykuje si\u0119 kolejny przedstawiciel tego segmentu cenowego. Czy trend z Chin podbije tak\u017ce serca kierowc\u00f3w w Stanach Zjednoczonych i Europie?", "Kaiyun Pickman/Kayiun Motors/Facebook", "O ", ", kt\u00f3re mia\u0142y kosztowa\u0107 nawet nieca\u0142e 9000 dol. ameryka\u0144skich, pisali\u015bmy w po\u0142owie stycznia. Na kolejnego przedstawiciela taniej i chi\u0144skiej my\u015bli technologicznej nie trzeba by\u0142o d\u0142ugo czeka\u0107. Ekspansj\u0119 na USA zapowiedzia\u0142a firma Kaiyun, kt\u00f3ra chce Amerykanom sprzedawa\u0107 swojego elektrycznego dostawczaka (model pickman) za 9000 dol. ", ". Co ciekawe, w Pa\u0144stwie \u015arodka samoch\u00f3d wyceniany jest na 2500 dol.", "Chiny sprzedaj\u0105 ju\u017c wi\u0119cej samochod\u00f3w elektrycznych ni\u017c reszta \u015bwiata. Wynika to jednak z innej specyfiki rynku i przede wszystkim portfolio. G\u0142\u00f3wn\u0105 si\u0142\u0105 nap\u0119dow\u0105 tego segmentu motoryzacji s\u0105 \u201ema\u0142e samochody elektryczne\u201d, kt\u00f3re potrafi\u0105 kosztowa\u0107 w Chinach nawet 1000 dol. ", " Podczas gdy w 2017 roku Chi\u0144czycy kupili 750\u00a0000 szt. \u201epe\u0142nowymiarowych\u201d samochod\u00f3w elektrycznych, to \u201emaluchy\u201d sprzeda\u0142y si\u0119 w liczbie o 1 mln szt. wy\u017cszej. Tak \u2013 sprzeda\u0142o si\u0119 ich 1,75 mln szt.", "Wed\u0142ug producent\u00f3w tych aut, konstrukcje z nawi\u0105zk\u0105 spe\u0142niaj\u0105 podstawowe potrzeby komunikacyjne dzisiejszych mieszka\u0144c\u00f3w Chin. Nawet za 1000 dol. mog\u0105 mie\u0107 samoch\u00f3d, kt\u00f3ry sprawnie dowiezie ich do pracy w granicach miastach. Jest oczywi\u015bcie kilka haczyk\u00f3w. Energia aut pochodzi nie z wsp\u00f3\u0142czesnych baterii litowo-jonowych, a tanich akumulator\u00f3w kwasowo-o\u0142owiowych. Nap\u0119dy nie pozwalaj\u0105 osi\u0105gn\u0105\u0107 te\u017c zawrotnych pr\u0119dko\u015bci \u2013 w\u0142a\u015bciciel musi si\u0119 pogodzi\u0107 z tym, \u017ce szybciej ni\u017c 60 km/h nie pojedzie. Jak mo\u017cna si\u0119 domy\u015bli\u0107, konstrukcja nie jest te\u017c wybitnie bezpieczna dla kierowcy, je\u015bli dosz\u0142oby do wypadku.", "W Chinach niewygoda rekompensowana jest g\u0142\u00f3wnie przez cen\u0119 i brak dodatkowych wymaga\u0144 prawnych \u2013 takimi samochodami mo\u017cna porusza\u0107 si\u0119 bez prawa jazdy. Jak wida\u0107 po statystykach sprzeda\u017cy publikowanych przez Chi\u0144ski Zwi\u0105zek Producent\u00f3w Samochod\u00f3w, taki kompromis przedaje si\u0119 bardzo dobrze.", "Ciekawe, jaki efekt przyniesie premiera elektrycznego pickupa Kaiyuna w Stanach Zjednoczonych, w kt\u00f3rych prym wiod\u0105 poka\u017ane Fordy z gigantyczn\u0105 powierzchni\u0105 \u0142adunkow\u0105. Model pickman ma zapewni\u0107 pr\u0119dko\u015b\u0107 maksymaln\u0105 do 45 km/h, zasi\u0119g 120 km na jednym \u0142adowaniu i niezbyt imponuj\u0105c\u0105 \u0142adowno\u015b\u0107 do 450 kg.", "Na pewno nie b\u0119dzie to samoch\u00f3d do pokazania si\u0119, ale jak my\u015bl\u0105 przedstawiciele firmy, g\u0142\u00f3wnie przyda si\u0119 na farmach oraz placach budowy do transportu mniejszych partii materia\u0142\u00f3w. Por\u00f3wnuj\u0105c jednak cen\u0119 przeznaczon\u0105 na rynek ameryka\u0144ski z cen\u0105 pickupa od Forda ze znacznie wi\u0119kszymi mo\u017cliwo\u015bciami, Amerykanie mog\u0105 tylko pokr\u0119ci\u0107 nosem na chi\u0144sk\u0105 propozycj\u0119. Model\u00a0 ford f-150, jak przypomina Quartz, to koszt 28\u00a0000 dol. (benzyna). A jednak osi\u0105gi i przede wszystkim wytrzyma\u0142o\u015b\u0107 konstrukcji dzia\u0142aj\u0105 mocno na korzy\u015b\u0107 ameryka\u0144skiej my\u015bli technologicznej."]}
{"url": "https://www.bankier.pl/moto/beda-nowe-znaki-drogowe-dla-fotoradarow-2457/", "title": ["B\u0119d\u0105 nowe znaki drogowe dla fotoradar\u00f3w"], "lead": ["Rz\u0105d szykuje zmiany w przepisach dotycz\u0105cych fotoradar\u00f3w. Trwaj\u0105 prace nad rozporz\u0105dzeniem, kt\u00f3re wprowadzi nowe oznaczenia dla urz\u0105dze\u0144 sprawdzaj\u0105cych \u015bredni\u0105 pr\u0119dko\u015b\u0107 na odcinku drogi. Na stronie Rz\u0105dowego Centrum Legislacji pojawi\u0142 si\u0119 projekt rozporz\u0105dzenia ministra infrastruktury."], "text": ["\n"]}
{"url": "https://www.bankier.pl/moto/polacy-ruszyli-do-salonow-samochodowych-2488/", "title": ["Polacy ruszyli do salon\u00f3w samochodowych"], "lead": ["Pocz\u0105tek roku na rynku samochod\u00f3w osobowych wybieranych przez klient\u00f3w indywidualnych nale\u017ca\u0142 do Toyoty. Dla firm pierwszym wyborem wci\u0105\u017c pozostaje Skoda. W styczniu \u0142\u0105cznie zarejestrowano 45\u00a0927 szt. osob\u00f3wek \u2013 wynika z najnowszego raportu Polskiego Zwi\u0105zku Przemys\u0142u Motoryzacyjnego."], "text": ["Pocz\u0105tek roku na rynku samochod\u00f3w osobowych wybieranych przez klient\u00f3w indywidualnych nale\u017ca\u0142 do Toyoty. Dla firm pierwszym wyborem wci\u0105\u017c pozostaje Skoda. W styczniu \u0142\u0105cznie zarejestrowano 45\u00a0927 szt. osob\u00f3wek \u2013 wynika z najnowszego raportu Polskiego Zwi\u0105zku Przemys\u0142u Motoryzacyjnego.", "Stycze\u0144 by\u0142 nieznacznie lepszy od grudnia (537 szt.), ale i odrobin\u0119 gorszy od analogicznego okresu w ubieg\u0142ym roku (-154 szt.). \u2013 Liczba rejestracji w styczniu 2019 r. by\u0142a zbli\u017cona do osi\u0105gni\u0119tej rok wcze\u015bniej co mo\u017ce wskazywa\u0107, \u017ce rynek samochod\u00f3w osobowych i lekkich dostawczych stabilizuje si\u0119 \u2013 oceniaj\u0105 autorzy raportu o rejestracjach samochod\u00f3w osobowych i dostawczych. Bardzo du\u017cy wzrost dotyczy\u0142 klient\u00f3w indywidualnych.", "Klienci indywidualni wci\u0105\u017c najcz\u0119\u015bciej stawiaj\u0105 na yarisa od Toyoty. Liczba zarejestrowanych w styczniu egzemplarzy wynios\u0142a 979 szt. To nieco mniej ni\u017c w grudniu, ale wygl\u0105da na to, \u017ce sprzeda\u017c jest p\u00f3ki co stabilna. Mocno podgoni\u0142y jednak wyniki yarisa skoda fabia i fiat tipo \u2013 ten drugi odnotowa\u0142 wzrost sprzeda\u017cy o ponad 100 proc., co zaowocowa\u0142o trzecim miejscem na podium z liczb\u0105 626 sprzedanych aut.", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 stycze\u0144 2019", "\u0179r\u00f3d\u0142o: PZPM na podstawie CEP (MSW/MC)", "O ponad drugie tyle wi\u0119cej ni\u017c w grudniu sprzeda\u0142o si\u0119 tak\u017ce skody octavii (118,9 proc.) i kii sportage (140,1 proc.). Poza prawie 3 proc. spadkiem sprzeda\u017cy yarisa, wszystkie modele z listy top20 sprzeda\u0142y si\u0119 lepiej. W sumie klienci indywidualni kupili o blisko po\u0142ow\u0119 wi\u0119cej samochod\u00f3w ni\u017c w grudniu. Sprzeda\u017c wynios\u0142a 17\u00a0151 szt. \u2013 w grudniu by\u0142o to 11\u00a0670 szt.", "Spad\u0142a jednak sprzeda\u017c w firmach \u2013 o 14,7 proc. w relacji miesi\u0105c do miesi\u0105ca. W tabeli niezmiennie zwyci\u0119\u017ca skoda octavia z ponad 1600 zarejestrowanych egzemplarzy. Drugie miejsce przej\u0105\u0142 volkswagen golf (1011 szt.). Podium zamyka opel astra, a pierwsz\u0105 pi\u0105tk\u0119 dope\u0142niaj\u0105 ford focus (832 szt.) i skoda fabia (755 szt.).", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 grudzie\u0144 2018", "\u0179r\u00f3d\u0142o: PZPM na podstawie CEP (MSW/MC)", "Spadek rejestracji dokonanych przez firmy i spory run na salony dealerskie w wykonaniu klient\u00f3w indywidualnych zmieni\u0142 nieco rozk\u0142ad sprzeda\u017cy. Z regu\u0142y firmy odpowiadaj\u0105 za 2/3 popytu na rynku samochod\u00f3w osobowych, jednak w styczniu udzia\u0142 os\u00f3b fizycznych by\u0142 nieco wi\u0119kszy i wyni\u00f3s\u0142 ponad 37 proc."]}
{"url": "https://www.bankier.pl/moto/eksport-polskiego-przemyslu-motoryzacyjnego-w-18-przekroczyl-31-mld-euro-2492/", "title": ["Eksport polskiego przemys\u0142u motoryzacyjnego w \u201918 przekroczy\u0142 31 mld euro"], "lead": ["Warto\u015b\u0107 eksportu polskiego przemys\u0142u motoryzacyjnego w 2018 roku przekroczy\u0142a 31 mld euro \u2013 wynika z analizy Polskiego Instytutu Ekonomicznego."], "text": ["Warto\u015b\u0107 eksportu polskiego przemys\u0142u motoryzacyjnego w 2018 roku przekroczy\u0142a 31 mld euro \u2013 wynika z analizy Polskiego Instytutu Ekonomicznego.", "\u201eWed\u0142ug szacunk\u00f3w Polskiego Instytutu Ekonomicznego, warto\u015b\u0107 polskiego eksportu motoryzacyjnego w 2018 r. przekroczy\u0142a 31 mld EUR, czyli oko\u0142o 14 proc. polskiego eksportu towarowego og\u00f3\u0142em\u201d \u2013 napisano.", "Po dziesi\u0119ciu miesi\u0105cach 2018 r. warto\u015b\u0107 polskiego eksportu motoryzacyjnego wynios\u0142a 26 mld euro, co oznacza wzrost o 4 proc. w por\u00f3wnaniu z analogicznym okresem 2017 r. Motorem wzrostu by\u0142a sprzeda\u017c cz\u0119\u015bci i komponent\u00f3w motoryzacyjnych, na kt\u00f3re przypad\u0142o 63,5 proc. eksportu ca\u0142ej bran\u017cy.", "\u201eNajnowsze inwestycje w bran\u017cy motoryzacyjnej (m.in. inwestycje w produkcj\u0119 baterii litowo-jonowych do samochod\u00f3w elektrycznych zapowiedziane przez LG Chem, Valmet Automotive EV i Mercedes-Benz Cars) wskazuj\u0105, \u017ce Polska mo\u017ce awansowa\u0107 w globalnych \u0142a\u0144cuchach warto\u015bci i przesun\u0105\u0107 si\u0119 z aktywno\u015bci o ni\u017cszej warto\u015bci dodanej do aktywno\u015bci o wy\u017cszej warto\u015bci dodanej. Mo\u017ce si\u0119 to przyczyni\u0107 do wzrostu udzia\u0142u krajowej warto\u015bci dodanej w polskim eksporcie motoryzacyjnym\u201d \u2013 napisano.", "map/ ana/"]}
{"url": "https://www.bankier.pl/moto/ghosn-zrezygnowal-z-szefowania-w-renault-2380/", "title": ["Ghosn zrezygnowa\u0142 z szefowania w Renault"], "lead": ["Carlos Ghosn zrezygnowa\u0142 w \u015brod\u0119 wieczorem z funkcji prezesa rady nadzorczej i dyrektora generalnego Renault \u2013 poinformowa\u0142 w czwartek w wywiadzie dla agencji Bloomberga minister gospodarki i finans\u00f3w Francji Bruno Le Maire."], "text": ["Carlos Ghosn zrezygnowa\u0142 w \u015brod\u0119 wieczorem z funkcji prezesa rady nadzorczej i dyrektora generalnego Renault \u2013 poinformowa\u0142 w czwartek w wywiadzie dla agencji Bloomberga minister gospodarki i finans\u00f3w Francji Bruno Le Maire.", "W czwartek o godz. 10 ma zebra\u0107 si\u0119 rada nadzorcza francuskiego koncernu motoryzacyjnego i wybra\u0107 nast\u0119pc\u0119 Ghosna, kt\u00f3ry od listopada 2018 roku przebywa w japo\u0144skim areszcie.", "W zesz\u0142ym tygodniu pojawi\u0142y si\u0119 informacje, \u017ce g\u0142\u00f3wnym kandydatem do zast\u0105pienia w Renault Ghosna jest Jean-Dominique Senard. By\u0142 on wcze\u015bniej zwi\u0105zany z firm\u0105 Michelin. Wed\u0142ug medi\u00f3w Senard zdoby\u0142 sobie przychylno\u015b\u0107 francuskiego rz\u0105du poprawiaj\u0105c w ci\u0105gu siedmiu lat rentowno\u015b\u0107 Michelin, innej rodzimej sp\u00f3\u0142ki z bran\u017cy motoryzacyjnej. Wed\u0142ug ostatnich informacji ma on obj\u0105\u0107 funkcj\u0119 prezesa. Natomiast mo\u017cliwe jest, \u017ce dyrektorem generalnym zostanie Thierry Bollore, pe\u0142ni\u0105cy t\u0119 funkcj\u0119 tymczasowo.", "Wed\u0142ug Le Maire\u2019a pierwszym zadaniem nowego kierownictwa francuskiego koncernu b\u0119dzie \u201ekonsolidacja sojuszu Renault z Nissanem\u201d. \u201eJestem pewien, \u017ce sojusz ten wytrzyma\u201d \u2013 doda\u0142 podczas wywiadu przeprowadzonego podczas \u015awiatowego Forum Ekonomicznego w Davos.", "Wed\u0142ug czwartkowych informacji Bloomberga Senard ma zosta\u0107 r\u00f3wnie\u017c poproszony o z\u0142agodzenie napi\u0119\u0107 z partnerem Renault \u2013 japo\u0144skim koncernem Nissan. Skandal jaki wybuch\u0142 wok\u00f3\u0142 Ghosna nadszarpn\u0105\u0142 stosunki firmy z Renault, kt\u00f3ry posiada 43 proc. udzia\u0142\u00f3w japo\u0144skiego producenta. Nissan natomiast ma 15 proc. akcji Renault, kt\u00f3rego najwi\u0119kszym udzia\u0142owcem jest rz\u0105d w Pary\u017cu.", "17 stycznia producent samochod\u00f3w z Boulogne-Billancourt pod Pary\u017cem zdecydowa\u0142 o rozwa\u017ceniu zmiany na stanowisku szefa Renault. Decyzja zapad\u0142a prawie dwa miesi\u0105ce po tym, jak Ghosn zosta\u0142 aresztowany za rzekome przest\u0119pstwa finansowe.", "Carlos Ghosn, kt\u00f3ry pe\u0142ni\u0142 r\u00f3wnie\u017c funkcj\u0119 prezesa Nissana i sta\u0142 na czele sojuszu Renault-Nissan-Mitsubishi jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dolar\u00f3w, w tym ponad 44 mln USD w latach 2011-2015. \u015aledczy informowali, \u017ce odkryli tak\u017ce inne nadu\u017cycia, kt\u00f3rych mia\u0142 si\u0119 dopu\u015bci\u0107 Ghosn, jak korzystanie z firmowych pieni\u0119dzy w prywatnych celach. Dodatkowo oskar\u017ca si\u0119 go o utrat\u0119 zaufania przez tymczasowe przeniesienie na Nissana swych prywatnych strat inwestycyjnych w wysoko\u015bci ponad 16 mln dolar\u00f3w w 2008 roku oraz zani\u017canie swojego wynagrodzenia w sprawozdaniach finansowych za trzy lata podatkowe, od marca 2015 do marca 2018 roku.", "lm/ ap/"]}
{"url": "https://www.bankier.pl/moto/polski-rynek-samochodow-osobowych-2018-r-w-liczbach-infografika-2350/", "title": ["Polski rynek samochod\u00f3w osobowych 2018 r. w liczbach [Infografika]"], "lead": ["W 2018 roku pobito rekord. Polacy zarejestrowali do cel\u00f3w prywatnych i firmowych najwi\u0119ksz\u0105 liczb\u0119 samochod\u00f3w w XXI w. Nowych osob\u00f3wek kupiono ponad 0,5 mln, a do tego wyniku nale\u017cy do\u0142o\u017cy\u0107 jeszcze prawie 1 mln pierwszych rejestracji samochod\u00f3w u\u017cywanych."], "text": ["W 2018 roku pobito rekord. Polacy zarejestrowali do cel\u00f3w prywatnych i firmowych najwi\u0119ksz\u0105 liczb\u0119 samochod\u00f3w w XXI w. Nowych osob\u00f3wek kupiono ponad 0,5 mln, a do tego wyniku nale\u017cy do\u0142o\u017cy\u0107 jeszcze prawie 1 mln pierwszych rejestracji samochod\u00f3w u\u017cywanych.", "Cho\u0107 wzrost by\u0142 nap\u0119dzony cz\u0119\u015bciowo przez nowe regulacje, to i tak pomimo wrze\u015bniowego spadku rynek zacz\u0105\u0142 dostosowywa\u0107 si\u0119 do nowej rzeczywisto\u015bci. P\u0119d za nowymi standardami w pomiarze emisji spalin omin\u0105\u0142 auta u\u017cywane \u2013 te wci\u0105\u017c sprzedawa\u0142y si\u0119 dobrze we wrze\u015bniu.", "Polska przy liczbie rejestracji, kt\u00f3ra wynios\u0142a 531 889 samochod\u00f3w osobowych by\u0142a w 2018 r. 7. najwi\u0119kszym rynkiem motoryzacyjnym Unii Europejskiej. Od wy\u017cszej lokaty dzieli\u0142o nas kilkana\u015bcie tysi\u0119cy (w Belgii zarejestrowano 549 632 samochody osobowe). W ca\u0142ej UE przyby\u0142o tablic dla ponad 15 mln nowych osob\u00f3wek.", "\n", "Marki motoryzacyjne, kt\u00f3re mog\u0142y \u015bwi\u0119towa\u0107 pozycje na podium zestawienie najlepiej sprzedaj\u0105cych si\u0119 samochod\u00f3w, otwiera\u0142y szampana kolejny rok z rz\u0119du. Znowu mieli\u015bmy do czynienia z dominacj\u0105 Skody, kt\u00f3rej po pi\u0119tach depta\u0142 Volkswagen i Toyota.", "Polacy zarejestrowali blisko 70 000 szt. aut marki pochodz\u0105cej z Czech, nieco ponad 56 000 szt. aut z Wolfsburga i dos\u0142ownie o 9 szt. mniej od japo\u0144skiej Toyoty.", "Najcz\u0119\u015bciej kupowanym przez Polak\u00f3w modelem Skody wci\u0105\u017c by\u0142a octavia, kt\u00f3ra jest szczeg\u00f3lnie cz\u0119sto kupowana przez firmy. Przy 21 125 zarejestrowanych sztukach stanowi\u0142a 30 proc. sprzeda\u017cy marki Skoda. W przypadku Volkswagena najpopularniejszym modelem by\u0142 golf (25 proc. ca\u0142kowitej sprzeda\u017cy), a Toyocie najlepiej sprzedawa\u0142 si\u0119 yaris (25 proc. sprzeda\u017cy og\u00f3\u0142em). W\u015br\u00f3d najcz\u0119\u015bciej kupowanych modeli topowych marek znalaz\u0142 si\u0119 tak\u017ce opel astra (15 282 szt., 44 proc. sprzeda\u017cy marki Opel) oraz ford focus (11 129 szt., 35 proc. sprzeda\u017cy og\u00f3\u0142em).", "swsws"]}
{"url": "https://www.bankier.pl/moto/zmierzch-ery-wlasnego-samochodu-2383/", "title": ["Zmierzch ery w\u0142asnego samochodu"], "lead": ["Poci\u0105g podmiejski, tramwaj, autobus, miejski rower, auto, skuter lub nawet elektryczna hulajnoga na minuty. Mo\u017cliwo\u015bci przemieszczania si\u0119 z punktu A do punktu B w du\u017cych aglomeracjach miejskich jest ca\u0142e mn\u00f3stwo, a trend uwalniania ludzi od przymusu posiadania w\u0142asnego samochodu przenosi si\u0119 stopniowo r\u00f3wnie\u017c na mniejsze o\u015brodki miejskie."], "text": ["Poci\u0105g podmiejski, tramwaj, autobus, miejski rower, auto, skuter lub nawet elektryczna hulajnoga na minuty. Mo\u017cliwo\u015bci przemieszczania si\u0119 z punktu A do punktu B w du\u017cych aglomeracjach miejskich jest ca\u0142e mn\u00f3stwo, a trend uwalniania ludzi od przymusu posiadania w\u0142asnego samochodu przenosi si\u0119 stopniowo r\u00f3wnie\u017c na mniejsze o\u015brodki miejskie.", "Czy przesiadka z samochodu na inne \u015brodki transportu jest op\u0142acalna? Jak ten samochodowy exodus b\u0119dzie przebiega\u0142? Na te pytania odpowiedz\u0105 naukowiec Micha\u0142 Wola\u0144ski z SGH, prezes mLeasingu Cezary Raczy\u0144ski, w\u0142a\u015bciciel najwi\u0119kszej sieci carsharingowej w kraju Maciej Panek oraz regionalni dyrektorzy Ubera \u2013 technologicznego giganta w bran\u017cy mobility oraz Toyoty \u2013 marki, kt\u00f3ra od lat jest w \u015bcis\u0142ej czo\u0142\u00f3wce pod wzgl\u0119dem sprzeda\u017cy aut w Polsce.", "Pawe\u0142 So\u0142tys"]}
{"url": "https://www.bankier.pl/moto/emilewicz-e-motoryzacja-czyli-naped-dla-pkb-2389/", "title": ["Emilewicz: E-motoryzacja, czyli nap\u0119d dla PKB"], "lead": ["W kolejnej dekadzie polski ekosystem dostawc\u00f3w dla autonomicznych pojazd\u00f3w ma mie\u0107 nawet dwucyfrowy wk\u0142ad w produkt krajowy brutto \u2013 pisze minister przedsi\u0119biorczo\u015bci i technologii Jadwiga Emilewicz na \u0142amach pi\u0105tkowego \u201eDziennika Gazety Prawnej\u201d."], "text": ["W kolejnej dekadzie polski ekosystem dostawc\u00f3w dla autonomicznych pojazd\u00f3w ma mie\u0107 nawet dwucyfrowy wk\u0142ad w produkt krajowy brutto \u2013 pisze minister przedsi\u0119biorczo\u015bci i technologii Jadwiga Emilewicz na \u0142amach pi\u0105tkowego \u201eDziennika Gazety Prawnej\u201d.", "\u201ePonad 84 mld z\u0142 \u2013 to kwota odpowiadaj\u0105ca warto\u015bci sektora produkcji cz\u0119\u015bci i akcesori\u00f3w do pojazd\u00f3w samochodowych w Polsce w 2017 r. Robi wra\u017cenie. Tym wi\u0119ksze, gdy u\u015bwiadomimy sobie, \u017ce ta istotna cz\u0119\u015b\u0107 bia\u0142o-czerwonej gospodarki, stanowi\u0105ca ponad 4 proc. polskiego PKB, wkracza w\u0142a\u015bnie w newralgiczn\u0105 faz\u0119 gwa\u0142townych i wcale nie tak kr\u00f3tkotrwa\u0142ych zmian. Niesie j\u0105 fala elektromobilno\u015bci i \u2013 wbrew pozorom \u2013 nie obejmie ona jedynie wielkich i zasobnych w kapita\u0142 graczy\u201d \u2013 pisze Emilewicz.", "Minister zwraca uwag\u0119, \u017ce \u201ew tle jest d\u0142ugi ogon \u2013 tak\u017ce polskich \u2013 firm, kt\u00f3re przez lata dostarcza\u0142y innowacyjne rozwi\u0105zania, cz\u0119\u015bci czy podzespo\u0142y dla motoryzacji opartej na silnikach spalinowych\u201d. Zdaniem Emilewicz teraz nadchodzi dla nich kluczowy okres zmierzenia si\u0119 z przestawieniem swoich tryb\u00f3w na e-motoryzacj\u0119.", "\u201eWed\u0142ug naj\u015bwie\u017cszych danych Polskiej Agencji Inwestycji i Handlu w Polsce dzia\u0142a ju\u017c niemal 1 tys. producent\u00f3w cz\u0119\u015bci motoryzacyjnych, w tym praktycznie ca\u0142a \u015bwiatowa czo\u0142\u00f3wka. Przy czym ponad 80 proc. firm z tego sektora to ma\u0142e i \u015brednie przedsi\u0119biorstwa, zatrudniaj\u0105ce najcz\u0119\u015bciej po kilkadziesi\u0105t os\u00f3b i jak dot\u0105d notuj\u0105ce niez\u0142\u0105 rentowno\u015b\u0107 oraz tempo wzrostu. Teraz to dla tej grupy nadchodz\u0105ce zmiany nios\u0105 najwi\u0119cej niewiadomych\u201d \u2013 zwraca uwag\u0119 minister na \u0142amach \u201eDGP\u201d.", "autor: Marcin Musia\u0142"]}
{"url": "https://www.bankier.pl/moto/wniosek-o-ukaranie-30-latka-ktory-ukradl-lamborghini-warte-milion-zlotych-2394/", "title": ["Wniosek o ukaranie 30-latka, kt\u00f3ry ukrad\u0142 lamborghini warte milion z\u0142otych"], "lead": [], "text": ["O skierowaniu wniosku o ukaranie poinformowa\u0142 PAP rzecznik Prokuratury Okr\u0119gowej w Warszawie prok. \u0141ukasz \u0141apczy\u0144ski.", "\u201eBriti S. jest oskar\u017cony o przyw\u0142aszczenie w sierpniu 2018 r. samochodu marki Lamborghini Aventador. Szacowana warto\u015b\u0107 pojazdu to milion z\u0142otych\u201d poda\u0142 prokurator i doda\u0142, \u017ce m\u0119\u017cczyzna z\u0142o\u017cy\u0142 wniosek o dobrowolne poddanie si\u0119 karze 1,5 roku pozbawienia wolno\u015bci i 50 tys. z\u0142 grzywny. Decyzj\u0119 w tej sprawie podejmie teraz s\u0105d.", "16 sierpnia 30-letni Nepalczyk przyj\u0105\u0142 zlecenie przewiezienia luksusowego pojazdu przez eurotunel z Cannes do Londynu. W\u0142a\u015bciciel mia\u0142 je nast\u0119pnego dnia odebra\u0107 w Anglii. Auta jednak nie odzyska\u0142, bo oskar\u017cony zleci\u0142 jeszcze innej osobie przewiezienie lamborghini z Cannes do Warszawy.", "\u201eOdebra\u0142 auto od pracownika, kt\u00f3remu zleci\u0142 transport. Pocz\u0105tkowo przechowywa\u0142 pojazd w podziemnym parkingu budynku na warszawskiej Woli, gdzie mieszka\u0142\u201d poinformowa\u0142 \u0141apczy\u0144ski.", "Briti S. porusza\u0142 si\u0119 autem tak\u017ce po ulicach Warszawy, czym wzbudza\u0142 spore zainteresowanie. Zdj\u0119cia pojazdu szybko trafi\u0142y do Internetu. 30-latek zosta\u0142 zatrzymany na warszawskim Bemowie, kilka dni po przyw\u0142aszczeniu pojazdu. Zabezpieczono u niego prawie 50 tys. z\u0142 i ponad 100 euro.", "\u201eOskar\u017cony przyzna\u0142 si\u0119 do przyw\u0142aszczenia lamborghini. Z\u0142o\u017cy\u0142 wyja\u015bnienia, w kt\u00f3rych wyja\u015bni\u0142, \u017ce nie mia\u0142 zamiaru zwr\u00f3ci\u0107 pojazdu w\u0142a\u015bcicielowi. Szuka\u0142 klienta zza wschodniej granicy, kt\u00f3ry kupi\u0142by pojazd\u201d przytoczy\u0142 prokurator.", "Na 30-latku ci\u0105\u017cy tak\u017ce zarzut podrobienia dokumentu na zlecenie mi\u0119dzynarodowego transportu auta do Polski, na kt\u00f3rym poda\u0142 fa\u0142szywe dane. Jak ustali\u0142a prokuratura, Briti S. kupi\u0142 przez Internet dokument na holenderskie dane i przedstawia\u0142 si\u0119 jako przedstawiciel sp\u00f3\u0142ki, kt\u00f3ra przyj\u0119\u0142a zlecenie przewiezienia samochodu z Cannes do Warszawy.", "Nepalczyk nie by\u0142 wcze\u015bniej karany. Z danych polskiej prokuratury wynika, \u017ce m\u0119\u017cczyzna ma wy\u017csze wykszta\u0142cenie. Zajmowa\u0142 si\u0119 biznesem i prowadzi\u0142 dzia\u0142alno\u015b\u0107 gospodarcz\u0105 w Wielkiej Brytanii i w Singapurze.", "Briti S. jest od 22 sierpnia tymczasowo aresztowany.", "(PAP)", "Autorka: Hanna Z\u0142otorowicz", "hz/ joz/"]}
{"url": "https://www.bankier.pl/moto/z-powodu-strajku-stoi-produkcja-w-fabryce-audi-na-wegrzech-2397/", "title": ["Z powodu strajku stoi produkcja w fabryce Audi na W\u0119grzech"], "lead": ["Niemal ca\u0142kowicie stan\u0119\u0142a produkcja w fabryce Audi w Gyoer na p\u00f3\u0142nocnym zachodzie W\u0119gier, gdzie od czwartku trwa tygodniowy strajk na tle p\u0142acowym \u2013 poinformowa\u0142 w poniedzia\u0142ek przedstawiciel niezale\u017cnego zwi\u0105zku zawodowego w tym zak\u0142adzie (AHFSZ)."], "text": ["Niemal ca\u0142kowicie stan\u0119\u0142a produkcja w fabryce Audi w Gyoer na p\u00f3\u0142nocnym zachodzie W\u0119gier, gdzie od czwartku trwa tygodniowy strajk na tle p\u0142acowym \u2013 poinformowa\u0142 w poniedzia\u0142ek przedstawiciel niezale\u017cnego zwi\u0105zku zawodowego w tym zak\u0142adzie (AHFSZ).", "Tibor Szimacsek przekaza\u0142, \u017ce w prote\u015bcie bierze udzia\u0142 4000-4500 pracownik\u00f3w zatrudnionych przy produkcji silnik\u00f3w i pojazd\u00f3w.", "Z powodu strajku na W\u0119grzech stan\u0119\u0142a produkcja tak\u017ce w fabryce Audi w niemieckim Ingolstadt. Wed\u0142ug rzecznika zak\u0142adu, na kt\u00f3rego powo\u0142uje si\u0119 agencja MTI, z powodu protestu na W\u0119grzech nie b\u0119dzie mo\u017cna wyprodukowa\u0107 kilku tysi\u0119cy samochod\u00f3w, gdy\u017c brakuje wytwarzanych w Gyoer silnik\u00f3w.", "W Gyoer produkowane s\u0105 silniki do pojazd\u00f3w marki Audi i Volkswagen. To najwi\u0119kszy zak\u0142ad produkcji silnik\u00f3w koncernu Audi.", "Zwi\u0105zkowcy domagaj\u0105 si\u0119 m.in. rocznego porozumienia p\u0142acowego, przewiduj\u0105cego wzrost pensji zasadniczej o 18 proc., ale nie mniej ni\u017c 75 tys. ft (235 euro), jeden pe\u0142ny wolny weekend w miesi\u0105cu dla ka\u017cdego pracownika, dodatkowe urlopy na opiek\u0119 nad dzieckiem oraz dla os\u00f3b starszych, a tak\u017ce premie jubileuszowe.", "Kierownictwo Audi proponowa\u0142o wcze\u015bniej podwy\u017ck\u0119 o 20 proc. w ci\u0105gu dw\u00f3ch lat, ale oferta ta zosta\u0142a odrzucona przez zwi\u0105zkowc\u00f3w.", "Szimacsek powiedzia\u0142, \u017ce w sobot\u0119 zwi\u0105zkowcy dwukrotnie rozmawiali z przedstawicielami Audi, kt\u00f3rzy przestawili kolejn\u0105 si\u00f3dm\u0105 ju\u017c \u2013 propozycj\u0119. Zosta\u0142a ona jednak odrzucona przez delegacj\u0119 strony zwi\u0105zkowej, gdy\u017c nie odzwierciedla powagi sytuacji, a jedynie zwi\u0119ksza liczb\u0119 propozycji.", "W fabryce w Gyoer pracuje ok. 13 tys. os\u00f3b. AHFSZ liczy ok. 9 tys. cz\u0142onk\u00f3w.", "Dziennik \u201eNepszava\u201d pisa\u0142 wcze\u015bniej, \u017ce cho\u0107 pracownicy Audi w Gyoer nie zarabiaj\u0105 \u017ale jak na w\u0119gierskie warunki \u2013 przeci\u0119tna pensja brutto w zak\u0142adzie wynosi 444 tys. ft (1392 euro) i przekracza o po\u0142ow\u0119 \u015brednie wynagrodzenie w kraju \u2013 to w fabrykach koncernu w innych pa\u0144stwach Europy \u015arodkowej pensje s\u0105 znacznie wy\u017csze, np. na S\u0142owacji o 28 proc., w Czechach o 25 proc., a w Polsce o 39 proc.", "Przemys\u0142 motoryzacyjny jest na W\u0119grzech istotnym segmentem gospodarki. Stanowi 28,8 proc. w\u0119gierskiej produkcji przemys\u0142owej, a jego warto\u015b\u0107 produkcji przekroczy\u0142a w 2017 roku 8,1 bln ft (25 mld euro), z czego 91,7 proc. zosta\u0142o sprzedane za granic\u0119.", "Z Budapesztu Ma\u0142gorzata Wyrzykowska"]}
{"url": "https://www.bankier.pl/moto/robert-kubica-prezentuje-bolid-williamsa-2402/", "title": ["Robert Kubica prezentuje bolid Williamsa"], "lead": [], "text": []}
{"url": "https://www.bankier.pl/moto/tak-bedzie-wygladal-nowy-suv-skody-2411/", "title": ["Tak b\u0119dzie wygl\u0105da\u0142 nowy SUV Skody"], "lead": ["\u0160koda zapowiedzia\u0142a i zaprezentowa\u0142a szkice koncepcyjne nowego SUV-a z logo zielonego pi\u00f3ropusza ze strza\u0142\u0105. Auto b\u0119dzie nazywa\u0142o si\u0119 kamiq."], "text": ["\u0160koda zapowiedzia\u0142a i zaprezentowa\u0142a szkice koncepcyjne nowego SUV-a z logo zielonego pi\u00f3ropusza ze strza\u0142\u0105. Auto b\u0119dzie nazywa\u0142o si\u0119 kamiq.", "O tym, \u017ce Polacy pokochali SUV-y, nie trzeba du\u017co m\u00f3wi\u0107. Wystarczaj\u0105cym dowodem na to s\u0105 statystyki sprzeda\u017cy samochod\u00f3w osobowych w Polsce, w kt\u00f3rych jasno wida\u0107, ze najszybciej rosn\u0105c\u0105 kategori\u0105 s\u0105 w\u0142a\u015bnie wi\u0119ksze i terenowe warianty aut.", "Jak b\u0119dzie wygl\u0105da\u0142a skoda kamiq? Samej konstrukcji jeszcze nie zdradzono, ale pokazano szkice koncepcyjne. To co wyra\u017anie odr\u00f3\u017cni nowy model od dotychczasowego portfolio Skody to od\u015bwie\u017cona konstrukcja reflektor\u00f3w.", "Imponuj\u0105cy wygl\u0105d nowego, miejskiego SUV-a \u0160kody definiuje szeroka os\u0142ona ch\u0142odnicy z podw\u00f3jnymi listwami, typowa dla designu marki. Muskularna linia maski p\u0142ynnie przechodzi w \u0142agodn\u0105 lini\u0119 nadwozia optycznie wyd\u0142u\u017caj\u0105c pojazd i idealnie wsp\u00f3\u0142graj\u0105c z dynamiczn\u0105 lini\u0105 dachu. Solidny srebrny przedni spojler przypomina o terenowym charakterze SUV-a.", "Skoda kamiq/Materia\u0142y dla medi\u00f3w", "Najwi\u0119kszym wyr\u00f3\u017cnikiem jest premierowa, dwucz\u0119\u015bciowa konstrukcja reflektor\u00f3w LED ze \u015bwiat\u0142ami do jazdy dziennej umieszczonymi nad g\u0142\u00f3wnymi reflektorami. Soczewki reflektor\u00f3w z krystalicznymi efektami i diodami LED zwi\u0119kszaj\u0105 atrakcyjno\u015b\u0107 samochodu i nadaj\u0105 mu charakter samochod\u00f3w klasy premium. Ponadto kamiq jest pierwszym modelem \u0160kody, kt\u00f3ry ma dynamiczne kierunkowskazy zar\u00f3wno z przodu, jak i z ty\u0142u."]}
{"url": "https://www.bankier.pl/moto/straz-graniczna-odzyskala-mercedesa-wartego-150-tys-zl-2418/", "title": ["Stra\u017c Graniczna odzyska\u0142a mercedesa wartego 150 tys. z\u0142"], "lead": ["Stra\u017cnicy graniczni podczas rutynowej kontroli w Zielonej G\u00f3rze natrafili na wartego 150 tys. z\u0142 mercedesa skradzionego ponad rok temu w Andorze. Za jego kierownic\u0105 siedzia\u0142 Niemiec \u2013 poinformowa\u0142a w \u015brod\u0119 rzecznik Nadodrza\u0144skiego Oddzia\u0142u Stra\u017cy Granicznej Joanna Konieczniak."], "text": ["Stra\u017cnicy graniczni podczas rutynowej kontroli w Zielonej G\u00f3rze natrafili na wartego 150 tys. z\u0142 mercedesa skradzionego ponad rok temu w Andorze. Za jego kierownic\u0105 siedzia\u0142 Niemiec \u2013 poinformowa\u0142a w \u015brod\u0119 rzecznik Nadodrza\u0144skiego Oddzia\u0142u Stra\u017cy Granicznej Joanna Konieczniak.", "\u201e53-latek t\u0142umaczy\u0142, \u017ce nie wiedzia\u0142 o tym, \u017ce pojazd, kt\u00f3rym jecha\u0142, by\u0142 kradziony. Jego wersj\u0119, jak i ca\u0142\u0105 spraw\u0119, wyja\u015bnia teraz zielonog\u00f3rska policja\u201d powiedzia\u0142a rzecznik.", "Do zatrzymania auta dosz\u0142o we wtorek. Mercedes by\u0142 na niemieckich numerach rejestracyjnych. Dok\u0142adna kontrola w systemach wykaza\u0142a, \u017ce limuzyna figuruje w nich jako pojazd skradziony w listopadzie 2017 r. w Andorze.", "To drugi w tym miesi\u0105cu przypadek, kiedy w woj. lubuskim stra\u017cnicy graniczni znajduj\u0105 auto skradzione w Andorze. Niespe\u0142na dwa tygodnie temu w rejonie \u015awiecka po po\u015bcigu zatrzymali 39-letniego Polaka, kt\u00f3ry jecha\u0142 skradzionym w tym w\u0142a\u015bnie kraju busem marki Volkswagen. (PAP)", "Autor: Marcin Rynkiewicz", "mmd/ joz/"]}
{"url": "https://www.bankier.pl/moto/poznalismy-cene-nowej-toyoty-corolli-2334/", "title": ["Poznali\u015bmy cen\u0119 nowej toyoty corolli"], "lead": ["Zapowiedziana toyota corolla 12. generacji pojawi\u0142a si\u0119 w ko\u0144cu sprzeda\u017cy. Ceny zaczynaj\u0105 si\u0119 od 75 900 z\u0142."], "text": ["Zapowiedziana toyota corolla 12. generacji pojawi\u0142a si\u0119 w ko\u0144cu sprzeda\u017cy. Ceny zaczynaj\u0105 si\u0119 od 75 900 z\u0142.", " \u2013 w wersji nadwoziowej sedan jest dost\u0119pna od tego roku w dw\u00f3ch wersjach silnikowych. Pierwsza to silnik benzynowy 1,6 o mocy 132 KM, a druga to uk\u0142ad hybrydowy o mocy 122 KM, gdzie g\u0142\u00f3wn\u0105 jednostk\u0105 nap\u0119dow\u0105 jest silnik benzynowy 1,8 l.", "Wersja wy\u0142\u0105cznie z silnikiem spalinowym sprzedawana jest z 6-stopniow\u0105 manualn\u0105 skrzyni\u0105 bieg\u00f3w lub bezstopniow\u0105 automatyczn\u0105 skrzyni\u0105 CVT. \u015arednie zu\u017cycie paliwa ma w tym przypadku wynosi\u0107 5,8 l/100 km wg NEDC i 6,1 l/100 km\u00a0", ". Uk\u0142ad hybrydowy natomiast to \u015brednie spalanie na poziomie 3,4 l/100 km (NEDC) i 4,3 l/100 km (WLTP).", "Nowa corolla jest oferowana w trzech odmianach nap\u0119dowych \u2013 hatchback, touring sports (kombi) i sedan. Najta\u0144sza corolla hatchback w wersji active z silnikiem 1,2 Turbo kosztuje od 75 900 z\u0142. Ceny odmiany touring sports w tej samej specyfikacji zaczynaj\u0105 si\u0119 od 78 900 z\u0142. Cennik corolli sedan z wolnoss\u0105cym silnikiem 1,6 l zaczyna si\u0119 od kwoty 77 900 z\u0142 za wersj\u0119 active. Wersja Sedan otrzymuje ponadto 3 przegl\u0105dy gratis w ofercie Leasingu SmartPlan.", "Zgodnie z polityk\u0105 Toyoty, nowy model tak\u017ce jest dost\u0119pny w wariancie z nap\u0119dem hybrydowym.\u00a0Hybrydowa corolla hatchback active o mocy 122 KM kosztuje od 89 900 z\u0142. Hybryda o mocy 180 KM w drugiej wersji wyposa\u017cenia comfort to ju\u017c koszt wynosz\u0105cy co najmniej 106 900 z\u0142. Corolla sedan active z nap\u0119dem hybrydowym 122 KM jest w cenie 93 900 z\u0142.", "(fot. Toyota)", "Toyota wprowadzaj\u0105c now\u0105 wersj\u0119 corolli zdecydowa\u0142a si\u0119 na obni\u017cenie cen modeli z rocznika 2018. Model auris z 2018 roku jest teraz dost\u0119pny z rabatami si\u0119gaj\u0105cymi 18 200 z\u0142. Cennik dla podstawowej wesji aurisa zaczyna si\u0119 obecnie od 55 900 z\u0142, a wariant hybrydowy od 77 400 z\u0142.", "Poprzednia generacja corolli (zwana teraz coroll\u0105 classic), kt\u00f3ra jeszcze jest na stanie japo\u0144skiego producenta tak\u017ce zosta\u0142a przeceniona. Najta\u0144sza wersja kosztuje 61 900 z\u0142. Promocyjne ceny obejmuj\u0105 r\u00f3wnie\u017c pakiety i elementy dodatkowego wyposa\u017cenia i dochodz\u0105 do 20 000 z\u0142."]}
{"url": "https://www.bankier.pl/moto/seat-wstrzymuje-produkcje-dwoch-modeli-2338/", "title": ["Seat wstrzymuje produkcj\u0119 dw\u00f3ch modeli"], "lead": ["Seat nale\u017c\u0105cy do koncernu Volskwagena postanowi\u0142 wstrzyma\u0107 produkcj\u0119 dw\u00f3ch modeli \u2013 miejskiego seata mii i sedana toledo. Oba przegra\u0142y walk\u0119 z konkurencj\u0105."], "text": ["Seat nale\u017c\u0105cy do koncernu Volskwagena postanowi\u0142 wstrzyma\u0107 produkcj\u0119 dw\u00f3ch modeli \u2013 miejskiego seata mii i sedana toledo. Oba przegra\u0142y walk\u0119 z konkurencj\u0105.", "Jak donosi \u201eAuto \u015awiat\u201d, samochody nie radzi\u0142y sobie nawet ze swoimi odpowiednikami w grupie VW. Ma\u0142y model mii przeznaczony do miejskiej jazdy sprzedawa\u0142 si\u0119 znacznie gorzej od skody citigo czy volkwagena up!-a z tego samego segmentu. W po\u0142owie roku sprzeda\u017cy auta zaniechano ju\u017c w Wielkiej Brytanii, teraz hiszpa\u0144ski producent postanowi\u0142 wycofa\u0107 si\u0119 z niej na wszystkich rynkach.", "Wszystkie trzy modele by\u0142y produkowane na tej samej linii w s\u0142owackiej Bratys\u0142awie. Po raz pierwszy zosta\u0142 zaprezentowany w 2012 roku. Ze swojej klasy najwi\u0119ksz\u0105 ich konkurencj\u0105 jest toyota aygo, kt\u00f3r\u0105 zarejestrowano w w Polsce w 2018 roku ponad 4000 razy. Druga na li\u015bcie jest skoda citigo z wynikiem rz\u0119du 3800 szt.", "Znacznie d\u0142u\u017csz\u0105 histori\u0119, kt\u00f3ra r\u00f3wnie\u017c zbli\u017ca si\u0119 jednak ku ko\u0144cowi, ma model toledo. Hiszpa\u0144ski samoch\u00f3d kompaktowy ju\u017c raz zosta\u0142 wycofany na kr\u00f3tko ze sprzeda\u017cy. By\u0142 produkowany w latach 1991-2009 i po trzy letniej przerwie jego kolejne egzemplarze zje\u017cd\u017ca\u0142y do ko\u0144ca ubieg\u0142ego roku.", "Nast\u0119pc\u0105 modelu toledo zosta\u0142 w ofercie Seata model leon."]}
{"url": "https://www.bankier.pl/moto/niemcy-rozwazaja-ograniczenie-predkosci-na-autostradach-2343/", "title": ["Niemcy rozwa\u017caj\u0105 ograniczenie pr\u0119dko\u015bci na autostradach"], "lead": ["Niemcy rozwa\u017caj\u0105 ograniczenie pr\u0119dko\u015bci maksymalnej na swoich autostradach. Do podj\u0119cia takiej decyzji sk\u0142ania ich pr\u00f3ba ograniczenia emisji spalin do atmosfery i tym samym sprostanie ograniczeniom stawianym przez Uni\u0119 Europejsk\u0105 \u2013", " donosi Deutsche Welle."], "text": ["Niemcy rozwa\u017caj\u0105 ograniczenie pr\u0119dko\u015bci maksymalnej na swoich autostradach. Do podj\u0119cia takiej decyzji sk\u0142ania ich pr\u00f3ba ograniczenia emisji spalin do atmosfery i tym samym sprostanie ograniczeniom stawianym przez Uni\u0119 Europejsk\u0105 \u2013", "Nasi zachodni s\u0105siedzi znani s\u0105 z rozwini\u0119tej bran\u017cy motoryzacyjnej i pomimo stara\u0144, z niezbyt pozytywnych efekt\u00f3w ochrony \u015brodowiska. Podczas szczytu klimatycznego COP24 przyznano Niemcom wstydliw\u0105 \u201enagrod\u0119\u201d za negatywny wp\u0142yw na ekologi\u0119 \u2013 m.in. za du\u017ce uzale\u017cnienie przemys\u0142u energetycznego od w\u0119gla i problemy ze sprostaniem w\u0142asnym wymogom redukcji gaz\u00f3w cieplarnianych.", "Teraz ma si\u0119 to zmieni\u0107. W Niemczech utworzono \u201ePa\u0144stwow\u0105 Platform\u0119 ds. Przysz\u0142o\u015bci Mobilno\u015bci\u201d, kt\u00f3rej g\u0142\u00f3wnym celem na t\u0119 chwil\u0119 jest ograniczenie dwutlenku w\u0119gla do atmosfery. Przynajmniej na tyle, \u017ceby zmie\u015bci\u0107 si\u0119 w coraz bardziej \u015brubowanych wymogach dotycz\u0105cych emisji spalin stawianych przez UE.", "W\u015br\u00f3d pomys\u0142\u00f3w, kt\u00f3re ostatecznie maj\u0105 trafi\u0107 do ko\u0144cowego raportu planowanego na marzec 2019 roku, a kt\u00f3re widzia\u0142y ju\u017c redakcje serwis\u00f3w informacyjnych, znalaz\u0142o si\u0119 ograniczenie pr\u0119dko\u015bci na krajowych autostradach do 130 km/h czyli standardowego ograniczenia stosowanego w krajach wsp\u00f3lnoty.", "Poza tym, rozwa\u017cana jest tak\u017ce podwy\u017cka podatku na paliwo, zako\u0144czenie ulg podatkowych na zakup samochod\u00f3w z silnikami Diesla oraz zach\u0119ty do zakupu samochod\u00f3w elektrycznych. Niemieccy politycy wci\u0105\u017c obawiaj\u0105 si\u0119 jednak, \u017ce proponowane zmiany wywo\u0142aj\u0105 protesty ze strony spo\u0142ecze\u0144stwa i przemys\u0142u."]}
{"url": "https://www.bankier.pl/moto/tesla-zwolni-3-000-pracownikow-2342/", "title": ["Tesla zwolni 3000 pracownik\u00f3w"], "lead": ["Tesla zapowiedzia\u0142a masowe zwolnienia \u2013 prac\u0119 straci oko\u0142o 7 proc. ca\u0142ej si\u0142y roboczej. Redukcje s\u0105 podyktowane \u201enajbardziej wymagaj\u0105cym\u201d rokiem w historii firmy \u2013 ", "donosi BBC", "."], "text": ["Tesla zapowiedzia\u0142a masowe zwolnienia \u2013 prac\u0119 straci oko\u0142o 7 proc. ca\u0142ej si\u0142y roboczej. Redukcje s\u0105 podyktowane \u201enajbardziej wymagaj\u0105cym\u201d rokiem w historii firmy \u2013 ", ".", "Tesla obecnie zatrudnia 45 tys. pracownik\u00f3w, redukcje maj\u0105 obj\u0105\u0107 oko\u0142o 3 tysi\u0119cy. W wiadomo\u015bci e-mail wys\u0142anej podw\u0142adnym Elon Musk powiedzia\u0142, \u017ce firma odnotowa\u0142a mocny wzrost w minionym roku. Mimo to doda\u0142, \u017ce trudno jest produkowa\u0107 samochody tej marki z tak zaawansowan\u0105 technologi\u0105 takim samym kosztem, co inne popularne marki.", "Pomimo zwi\u0119kszenia produkcji Modelu 3, zysk dla firmy jest zbyt niski. Z tego powodu Musk chce rozszerzy\u0107 sprzeda\u017c Tesli na wszystkie rynki, aby dotrze\u0107 do wi\u0119kszej liczby klient\u00f3w, kt\u00f3rzy b\u0119d\u0105 mogli sobie pozwoli\u0107 na takie auto. Jednocze\u015bnie podkre\u015bli\u0142, \u017ce firma musi kontynuowa\u0107 prace nad ta\u0144szymi wariantami Modelu 3.", "Zdaniem Elona Tesla nie mia\u0142a wyboru i musia\u0142a podj\u0105\u0107 decyzj\u0119 o redukcji zatrudnienia os\u00f3b zatrudnionych w pe\u0142nym wymiarze czasu pracy, zatrzymuj\u0105c tylko najwa\u017cniejszych pracownik\u00f3w tymczasowych i wykonawc\u00f3w."]}
{"url": "https://www.bankier.pl/moto/tesla-pojedzie-na-chinskich-bateriach-2356/", "title": ["Tesla jednak bez umowy z chi\u0144skim producentem baterii"], "lead": ["Tesla chce uniezale\u017cni\u0107 produkcj\u0119 swoich samochod\u00f3w od tylko jednego dostawcy ogniw zasilaj\u0105cych. Do tej pory wy\u0142\u0105cznym partnerem ameryka\u0144skiego producenta aut elektrycznych by\u0142 Panasonic. Wraz z budow\u0105 nowej fabryki w Szanghaju Tesla skorzysta z lokalnych ofert \u2013 ", "donosi Reuters."], "text": ["Tesla chce uniezale\u017cni\u0107 produkcj\u0119 swoich samochod\u00f3w od tylko jednego dostawcy ogniw zasilaj\u0105cych. Do tej pory wy\u0142\u0105cznym partnerem ameryka\u0144skiego producenta aut elektrycznych by\u0142 Panasonic. Wraz z budow\u0105 nowej fabryki w Szanghaju Tesla skorzysta z lokalnych ofert \u2013 ", "[Aktualizacja 22.01.2019 r., 14:00] Reuters poinformowa\u0142 we wtorek, \u017ce Tesla podpisa\u0142a ju\u017c umow\u0119 przedwst\u0119pn\u0105 z chi\u0144sk\u0105 sp\u00f3\u0142k\u0105 Tianjin Lishen. Mia\u0142a ona dostarcza\u0107 do fabryki Gigafactory 3, kt\u00f3rej budowa ju\u017c si\u0119 rozpocz\u0119\u0142a, baterie do samochod\u00f3w elektrycznych zamiast japo\u0144skiego Panasonika. Do ustalenia mia\u0142 pozosta\u0107 jedynie wolumen transakcji. Teraz Reuters, powo\u0142uj\u0105c si\u0119 na oficjalne stanowisko Tesli, odwo\u0142uje te doniesienia.", "Elon Musk ju\u017c w listopadzie zapowiada\u0142, \u017ce jego sp\u00f3\u0142ka chce korzysta\u0107 z lokalnych dostawc\u00f3w komponent\u00f3w niezb\u0119dnych do budowy nowych samochod\u00f3w elektrycznych. \u2013 Produkcja ogniw b\u0119dzie si\u0119 opiera\u0142a na lokalnych \u017ar\u00f3d\u0142ach, najpewniej od kilku r\u00f3\u017cnych dostawc\u00f3w (w tym Panasonika) \u2013 t\u0142umaczy\u0142 na Twitterze.", "Kolejnymi dostawcami, kt\u00f3rzy mieliby dostarcza\u0107 Tesli baterie jest Amperex Technology i LG Chem i wed\u0142ug dzisiejszych doniesie\u0144 Tianjin Lishen. Biuro prasowe Tesli poinformowa\u0142o jednak redakcj\u0119 Reuters, \u017ce otrzymali oni zapytania od chi\u0144skiego producenta, ale dalsze rozmowy nie mia\u0142y miejsca. Nie ma te\u017c mowy o \u017cadnej umowie przedwst\u0119pnej."]}
{"url": "https://www.bankier.pl/moto/mercedes-wyprodukuje-w-polsce-baterie-do-samochodow-elektrycznych-2358/", "title": ["Mercedes wyprodukuje w Polsce baterie do samochod\u00f3w elektrycznych"], "lead": ["Oficjalnie og\u0142oszono now\u0105 inwestycj\u0119 Daimlera w Polsce. Mercedes-Benz Cars zbuduje fabryk\u0119 baterii do samochod\u00f3w elektrycznych w Jaworze na Dolnym \u015al\u0105sku \u2013 poinformowano podczas konferencji w Kancelarii Premiera. Koszt inwestycji przekroczy 200 mln i otworzy 300 miejsc pracy."], "text": ["Oficjalnie og\u0142oszono now\u0105 inwestycj\u0119 Daimlera w Polsce. Mercedes-Benz Cars zbuduje fabryk\u0119 baterii do samochod\u00f3w elektrycznych w Jaworze na Dolnym \u015al\u0105sku \u2013 poinformowano podczas konferencji w Kancelarii Premiera. Koszt inwestycji przekroczy 200 mln i otworzy 300 miejsc pracy.", "\u2013 Dzi\u0119kuj\u0119 naszym go\u015bciom, poniewa\u017c jedn\u0105 inwestycj\u0119 rozpocz\u0119li\u015bmy 2,5 roku temu i dzi\u015b mamy przyjemno\u015b\u0107 og\u0142osi\u0107 kolejn\u0105 inwestycj\u0119. Bran\u017ca motoryzacyjna staje si\u0119 hubem innowacyjno\u015bci polskiej gospodarki \u2013 dzi\u0119ki temu przesuwamy si\u0119 w globalnych \u0142a\u0144cuchach warto\u015bci i ro\u015bnie nasza konkurencyjno\u015b\u0107 \u2013 m\u00f3wi\u0142 premier Mateusz Morawiecki podczas konferencji z Markusem Shaferem, cz\u0142onkiem zarz\u0105du Mercedes-Benz Cars ds. produkcji i \u0142a\u0144cucha dostaw.", "To ju\u017c druga inwestycja Daimlera w Polsce \u2013 pierwsz\u0105 by\u0142a fabryka silnik\u00f3w, r\u00f3wnie\u017c zbudowana w Jaworze. Teraz w Polsce budowane b\u0119d\u0105 tak\u017ce baterie do samochod\u00f3w elektrycznych \u2013 w nowym kompleksie, kt\u00f3ry stanie tu\u017c obok ju\u017c istniej\u0105cego.", "Warto\u015b\u0107 inwestycji Mercedes-Benz Cars w now\u0105 fabryk\u0119 baterii w Jaworze przekroczy 200 mln euro, stworzone zostanie kolejne 300 miejsc pracy \u2013 poinformowa\u0142 Schaefer.", "Pierwsze doniesienia o tej inwestycji pojawi\u0142y si\u0119 ju\u017c grudniu ubieg\u0142ego roku. \u2013 Pragniemy Polski pi\u0119knej pod ka\u017cdym wzgl\u0119dem, a jak b\u0119dzie czyste powietrze, przemys\u0142y przesz\u0142o\u015bci, a nasi utalentowani pracownicy b\u0119d\u0105 mieli dobre miejsce pracy b\u0119dziemy wiedzieli \u017ce nasza strategia jest wype\u0142niona \u2013 doda\u0142 Morawiecki.", "MG/Bankier.pl/MM/PAP"]}
{"url": "https://www.bankier.pl/moto/paih-o-inwestycji-mercedesa-w-polsce-bedzie-serce-motoryzacyjnej-e-rewolucji-2366/", "title": ["PAIH o inwestycji Mercedesa: w Polsce b\u0119dzie serce motoryzacyjnej e-rewolucji"], "lead": ["W Polsce powstaje wyj\u0105tkowy na skal\u0119 europejsk\u0105 ekosystem producent\u00f3w i poddostawc\u00f3w bran\u017cy elektromobilno\u015bci; tutaj bije serce motoryzacyjnej e-rewolucji \u2013 tak p.o. szefa PAIH Krzysztof Senger skomentowa\u0142 decyzj\u0119 Mercedes-Benz Cars o produkcji w Jaworze baterii do samochod\u00f3w elektrycznych."], "text": ["W Polsce powstaje wyj\u0105tkowy na skal\u0119 europejsk\u0105 ekosystem producent\u00f3w i poddostawc\u00f3w bran\u017cy elektromobilno\u015bci; tutaj bije serce motoryzacyjnej e-rewolucji \u2013 tak p.o. szefa PAIH Krzysztof Senger skomentowa\u0142 decyzj\u0119 Mercedes-Benz Cars o produkcji w Jaworze baterii do samochod\u00f3w elektrycznych.", "\u201eDobra i konsekwentna wsp\u00f3\u0142praca z inwestorami procentuje. Daimler decyduje o produkcji baterii do samochod\u00f3w elektrycznych po zaledwie dw\u00f3ch latach od og\u0142oszenia budowy fabryki silnik\u00f3w spalinowych. To ju\u017c kolejna, wspierana przez nas, inwestycja sektora elektromobilno\u015bci \u2013 podkre\u015bli\u0142, cytowany we wtorkowym komunikacie, p.o. prezesa Polskiej Agencji Inwestycji i Handlu.", "Doda\u0142, \u017ce w Polsce powstaje \u201eekosystem producent\u00f3w i poddostawc\u00f3w tej bran\u017cy\u201d, wyj\u0105tkowy na skal\u0119 europejsk\u0105. \u201eTutaj bije serce motoryzacyjnej e-rewolucji\u201d oceni\u0142.", "Jak zaznaczy\u0142 szef PAIH, elektromobilno\u015b\u0107 nale\u017cy do czo\u0142owych bran\u017c wspieranych przez Agencj\u0119. W ub.r. sze\u015b\u0107 projekt\u00f3w, nad kt\u00f3rymi pracowa\u0142a PAIH doczeka\u0142o si\u0119 pozytywnej decyzji inwestora. Jednym z nich by\u0142a budowa fabryki baterii do e-aut belgijskiej sp\u00f3\u0142ki Umicore \u2013 druga po LG Chem, czo\u0142owa inwestycja w bran\u017cy elektromobilno\u015bci. Obecnie, jak wskaza\u0142, Agencja obs\u0142uguje 14 inwestycji z tego sektora, dzi\u0119ki kt\u00f3rym mo\u017ce powsta\u0107 ponad 3,3 tys. miejsc pracy.", "\u201eElektromobilno\u015b\u0107 to obszar, z kt\u00f3rego rozwoju najbardziej si\u0119 cieszymy, bo s\u0105 to inwestycje zaawansowane technologicznie, ale r\u00f3wnie\u017c maj\u0105ce wp\u0142yw na zmian\u0119 struktury gospodarki i pozycj\u0119 Polski jako lidera w tej bran\u017cy w Europie \u015arodkowo-Wschodniej\u201d zaznaczy\u0142 Senger.", "Mercedes-Benz Cars og\u0142osi\u0142 we wtorek, \u017ce w Jaworze rozpocznie produkcj\u0119 baterii do samochod\u00f3w elektrycznych. Drugi, obok istniej\u0105cego zak\u0142ad, powstanie kosztem ponad 200 mln euro, prace w nim znajdzie 300 os\u00f3b. Inwestycja ma by\u0107 wieloetapowa. To dziewi\u0105ta fabryka baterii nale\u017c\u0105ca do Mercedesa. Pozosta\u0142e znajduj\u0105 si\u0119 w siedmiu miejscach na trzech kontynentach.", "Pierwsza w Polsce fabryka silnik\u00f3w Mercedes-Benz jest zlokalizowana w po\u0142o\u017conej oko\u0142o 70 km na zach\u00f3d od Wroc\u0142awia w gminie Jawor na Dolnym \u015al\u0105sku, na terenie Wa\u0142brzyskiej Specjalnej Strefy Ekonomicznej. Zak\u0142ad, w ramach nowo powsta\u0142ej sp\u00f3\u0142ki Mercedes-Benz Manufacturing Polska, b\u0119dzie produkowa\u0142 czterocylindrowe silniki benzynowe i wysokopr\u0119\u017cne do samochod\u00f3w osobowych Mercedes-Benz. Pod koniec czerwca ub.r. zawieszono wiech\u0119 na budowie zak\u0142adu niemieckiego koncernu Daimler AG, w kt\u00f3rym produkowane b\u0119d\u0105 silniki Mercedes-Benz. Inwestycja, warta ok. 500 mln euro, ma by\u0107 uko\u0144czona w bie\u017c\u0105cym roku, a w 2020 r. zak\u0142ad ma osi\u0105gn\u0105\u0107 pe\u0142ne moce produkcyjne.", "PAIH, kt\u00f3ry przyci\u0105ga do Polski bezpo\u015brednie inwestycje zagraniczne, obs\u0142uguje projekty zwi\u0105zane z budow\u0105 nowych zak\u0142ad\u00f3w produkcyjnych lub lokowaniem nowoczesnych centr\u00f3w us\u0142ug dla biznesu. Agencja odpowiada za ok. 30 proc. wszystkich inwestycji zagranicznych zrealizowanych w Polsce, w tym za 80 proc. projekt\u00f3w strategicznych. (PAP)", "autor: Magdalena Jarco", "maja/ ewes/"]}
{"url": "https://www.bankier.pl/moto/prezes-pkp-sa-do-konca-roku-kolejnych-10-stacji-ladowania-aut-elektrycznych-na-dworcach-2370/", "title": ["Prezes PKP SA: do ko\u0144ca roku kolejnych 10 stacji \u0142adowania aut elektrycznych na dworcach"], "lead": [], "text": ["\u201e\u0141adowarki ju\u017c na czterech dworcach funkcjonuj\u0105, na kolejnych dziesi\u0119ciu b\u0119d\u0105 w tym roku montowane\u201d powiedzia\u0142 PAP Mami\u0144ski.", "Prezes doda\u0142, \u017ce w przysz\u0142ym roku PKP SA chce otworzy\u0107 wypo\u017cyczalnie samochod\u00f3w elektrycznych. \u201eMy\u015bl\u0119, \u017ce w roku 2020 wejdziemy w segment carsharingu, wypo\u017cyczalni samochod\u00f3w elektrycznych\u201d powiedzia\u0142 Mami\u0144ski. (PAP)", "autor: \u0141ukasz Paw\u0142owski, Mariusz Polit", "pif/ mp/ je/"]}
{"url": "https://www.bankier.pl/moto/2373-2373/", "title": ["W Zabrzu powstanie zak\u0142ad produkuj\u0105cy elementy do aut elektrycznych"], "lead": [], "text": ["Jak wynika z informacji KSSE, w nowej fabryce produkowane b\u0119d\u0105 modu\u0142y elektryczne i elektroniczne m.in. przeka\u017aniki wst\u0119pnego \u0142adowania \u2013 EPR (Electronic Precharge Relay). S\u0105 one jednym z element\u00f3w PRA (Power & Relay Assembly), tj. modu\u0142u sterowania przep\u0142ywu pr\u0105du mi\u0119dzy bateri\u0105 akumulatorow\u0105 wysokiego napi\u0119cia a falownikiem w samochodach elektrycznych.", "Jak poinformowa\u0142a PAP w \u015brod\u0119 rzeczniczka KSSE Wioleta Witczak-Smolnik, zabrza\u0144skiego przedsi\u0119wzi\u0119cia inwestora, firmy Korea Electric Terminal, dotyczy pierwsza tegoroczna decyzja o wsparciu wydana przez KSSE w oparciu o nowe zasady w ramach Polskiej Strefy Inwestycji. Korea\u0144ska firma zatrudni 250 pracownik\u00f3w i zainwestuje w budow\u0119 zak\u0142adu oraz zakup urz\u0105dze\u0144 do 90 mln z\u0142.", "To ju\u017c kolejna w ostatnim czasie inwestycja lokowana w Zabrzu na tamtejszych terenach inwestycyjnych. Pod koniec ub. roku nieruchomo\u015bci w tym mie\u015bcie kupi\u0142y firmy Iron Force, Ulus Metal oraz Pionart. Wsparcie i doradztwo lokalizacyjne pierwszej z nich zapewni\u0142 Obszar Inwestycji Bezpo\u015brednich Polskiej Agencji Inwestycji i Handlu.", "Kosztem ponad 80 mln z\u0142 do ko\u0144ca 2023 r. Iron Force wybuduje w Zabrzu zak\u0142ad, w kt\u00f3rym znajdzie prac\u0119 ponad sto os\u00f3b. Inwestor specjalizuje si\u0119 w wytwarzaniu m.in. nadmuchiwaczy poduszek powietrznych oraz podzespo\u0142\u00f3w pas\u00f3w bezpiecze\u0144stwa dla motoryzacji", "Turecka firma Ulus Metal, produkuj\u0105ca wyroby metalowe na potrzeby bran\u017cy motoryzacyjnej, kupi\u0142a ju\u017c jedn\u0105 nieruchomo\u015b\u0107 w strefie w Zabrzu na pocz\u0105tku ub. roku. W po\u0142owie ub. roku ruszy\u0142a tam szacowana na blisko 60 mln z\u0142 budowa hali produkcyjno-magazynowej, gdzie zatrudnienie znajdzie pocz\u0105tkowo 80 pracownik\u00f3w. Na kolejnej dzia\u0142ce kosztem ponad 12 mln z\u0142 powsta\u0107 ma zak\u0142ad zajmuj\u0105cy si\u0119 powlekaniem kataforetycznym (KTL) i produkcj\u0105 narz\u0119dzi. Pracowa\u0107 ma tam kolejnych 28 os\u00f3b.", "Pionart \u2013 sp\u00f3\u0142ka z Zabrza zajmuj\u0105ca si\u0119 produkcj\u0105 i projektowaniem rusztowa\u0144 i system\u00f3w deskowa\u0144 dla budownictwa \u2013 chce zako\u0144czy\u0107 budow\u0119 swojego nowego zak\u0142adu w przysz\u0142ym roku.", "Inwestycje Ulus Metal i Iron Force b\u0119d\u0105 kolejnymi z bran\u017cy automotive na terenie zabrza\u0144skiego Regionalnego Parku Katowickiej Specjalnej Strefy Ekonomicznej (KSSE). Ostatnio kosztem ponad 50 mln z\u0142 powstawa\u0142 tam zak\u0142ad korea\u0144skiej firmy ERAE produkuj\u0105cy modu\u0142y klimatyzacji. Inna korea\u0144ska firma z bran\u017cy YS Poland Autoparts postanowi\u0142a zainwestowa\u0107 tam blisko 37 mln z\u0142.", "W ub. roku KSSE pozyska\u0142a 51 nowych inwestycji wartych ponad 2,5 mld z\u0142 wobec 58 projekt\u00f3w za ponad 3,4 mld z\u0142 rok wcze\u015bniej. W 2018 r. inwestorzy zadeklarowali stworzenie co najmniej 2,1 tys. nowych miejsc pracy i utrzymanie ponad 20 tys.", "Spo\u015br\u00f3d 51 pozyskanych w minionym roku inwestycji 11 by\u0142o projektami wspieranymi na nowych, obowi\u0105zuj\u0105cych od wrze\u015bnia ub. roku, zasadach, w ramach Polskiej Strefy Inwestycji \u0142\u0105czna warto\u015b\u0107 tych projekt\u00f3w przekracza 930 mln z\u0142.(PAP)", "autor: Mateusz Babak", "mtb/ mab/ amac/"]}
{"url": "https://www.bankier.pl/moto/byly-szef-nissana-nie-wyjdzie-za-kaucja-2299/", "title": ["By\u0142y szef Nissana nie wyjdzie za kaucj\u0105"], "lead": ["S\u0105d rejonowy w stolicy Japonii odrzuci\u0142 we wtorek wniosek obro\u0144c\u00f3w by\u0142ego prezesa Nissana Carlosa Ghosna o zwolnienie za kaucj\u0105. W zesz\u0142ym tygodniu postawiono mu dwa nowe zarzuty w tym oskar\u017cono go o powa\u017cne naruszenie zaufania."], "text": ["S\u0105d rejonowy w stolicy Japonii odrzuci\u0142 we wtorek wniosek obro\u0144c\u00f3w by\u0142ego prezesa Nissana Carlosa Ghosna o zwolnienie za kaucj\u0105. W zesz\u0142ym tygodniu postawiono mu dwa nowe zarzuty w tym oskar\u017cono go o powa\u017cne naruszenie zaufania.", "Nowe zarzuty przedstawione mened\u017cerowi to powa\u017cne naruszenie zaufania poprzez tymczasowe przeniesienie na Nissana jego prywatnych strat inwestycyjnych w wysoko\u015bci ponad 16 mln dolar\u00f3w w 2008 roku oraz zani\u017canie swojego wynagrodzenia w sprawozdaniach finansowych za trzy lata podatkowe, od marca 2015 do marca 2018 roku.", "Wed\u0142ug obro\u0144cy by\u0142ego prezesa Nissana jest ma\u0142a szansa aby Ghosn szybko wyszed\u0142 na wolno\u015b\u0107. T\u0142umaczy\u0142, \u017ce jego klient mo\u017ce pozosta\u0107 w areszcie co najmniej przez najbli\u017cszych sze\u015b\u0107 miesi\u0119cy zanim rozpocznie si\u0119 proces. Wp\u0142yw na to ma z\u0142o\u017cono\u015b\u0107 sprawy i konieczno\u015b\u0107 pos\u0142ugiwania si\u0119 dokumentacj\u0105 zar\u00f3wno w j\u0119zyku japo\u0144skim jak i angielskim.", "Sprawa Ghosna wstrz\u0105sn\u0119\u0142a \u015bwiatowym przemys\u0142em motoryzacyjnym i nadszarpn\u0119\u0142a sojusz japo\u0144skiego Nissana z Renault i Mitsubishi.", "Ghosn i jego by\u0142y bliski wsp\u00f3\u0142pracownik Greg Kelly, 25 grudnia zwolniony za kaucj\u0105 w wysoko\u015bci oko\u0142o 630 tys. dolar\u00f3w, trafili do aresztu 19 listopada pod zarzutem fa\u0142szowania dokument\u00f3w finansowych w celu zani\u017cania wynagrodzenia tego pierwszego; trzy dni p\u00f3\u017aniej zostali zwolnieni ze swoich stanowisk w Nissanie.", "By\u0142y prezes koncernu jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dolar\u00f3w, w tym ponad 44 mln USD w latach 2011-2015. \u015aledczy informowali, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107 Ghosn \u2013 takie jak u\u017cywanie firmowych pieni\u0119dzy do cel\u00f3w prywatnych.", "Jak t\u0142umaczy agencja Kyodo historia podobnych proces\u00f3w pokazuje, \u017ce osoby oskar\u017cone o powa\u017cne przest\u0119pstwa finansowe maj\u0105 w Japonii ma\u0142e szanse na zwolnienie za kaucj\u0105. S\u0105d podejmuje w tej sprawie decyzj\u0119 oceniaj\u0105c mo\u017cliwo\u015b\u0107 mataczenia i niszczenia dowod\u00f3w przez oskar\u017conego, a tak\u017ce zasi\u0119gaj\u0105c opinii prokuratury.", "Ghosnowi grozi do 10 lat pozbawienia wolno\u015bci oraz grzywna do 10 mln jen\u00f3w (ok. 88 tys. dol.). Kelly nie przyznaje si\u0119 do winy. Daty rozpocz\u0119cia procesu na razie nie wyznaczono. (PAP)", "lm/"]}
{"url": "https://www.bankier.pl/moto/wielka-brytania-wybrano-najmniej-awaryjne-samochody-roku-2303/", "title": ["Wielka Brytania: Wybrano najmniej awaryjne samochody roku"], "lead": ["Og\u0142oszono najlepsze samochody na rynku brytyjskim za 2018 roku. W\u015br\u00f3d zwyci\u0119zc\u00f3w po raz kolejny brylowa\u0142y marki azjatyckie, ale ostateczny tytu\u0142 samochodu roku trafi\u0142 jednak do Volvo."], "text": ["Og\u0142oszono najlepsze samochody na rynku brytyjskim za 2018 roku. W\u015br\u00f3d zwyci\u0119zc\u00f3w po raz kolejny brylowa\u0142y marki azjatyckie, ale ostateczny tytu\u0142 samochodu roku trafi\u0142 jednak do Volvo.", "Magazyn \u201eWhat a Car?\u201d po raz kolejny przygotowa\u0142 zestawienie najmniej problematycznych samochod\u00f3w. Badanie opiera si\u0119 na ankietach od czytelnik\u00f3w, kt\u00f3rzy okre\u015blaj\u0105 jakiego typu usterki pojawi\u0142y si\u0119 w ich egzemplarzach konkretnych modeli samochod\u00f3w. W tegorocznej edycji wzi\u0119\u0142o udzia\u0142 18\u00a0000 Brytyjczyk\u00f3w.", "Pod uwag\u0119, poza samym faktem wyst\u0105pienia usterki, brane by\u0142o to, jak sprawnie mo\u017cna si\u0119 pozby\u0107 problemu oraz jak wysokim kosztem. Efektem analizy jest przygotowany wska\u017anik, kt\u00f3rego warto\u015b\u0107 ro\u015bnie wprost proporcjonalnie do niezawodno\u015bci pojazdu.", "Najmniej awaryjne samochody czytelnicy wskazywali w podziale na kilka kategorii: ma\u0142e i miejskie samochody, samochody rodzinne, samochody premium, samochody luksusowe, ma\u0142e SUV-y, rodzinne SUV-y, luksusowe SUV-y, samochody elektryczne i hybrydowe oraz samochody sportowe.", "W og\u00f3lnym rozrachunku za najbardziej niezawodn\u0105 mark\u0119 uznano Suzuki. Na podium znalaz\u0142y si\u0119 te\u017c marki koncernu Toyota czyli sama Toyota i Lexus. Kolejne miejsce tak\u017ce nale\u017ca\u0142y do przedstawicieli my\u015bli motoryzacyjnej z Dalekiego Wschodu \u2013 Kia, Mitsubishi i Subaru zaj\u0119\u0142y ex aequo 4. miejsce. Dopiero na si\u00f3dmym znalaz\u0142a si\u0119 Skoda, a pierwsz\u0105 dziesi\u0105tk\u0119 domkn\u0119\u0142y Alfa Romeo, Hyundai i Seat.", "Najmniej i najbardziej awaryjne samochody w 2018 roku wed\u0142ug czytelnik\u00f3w \u201eWhat Car?\u201d", "\u0179r\u00f3d\u0142o: Opracowanie Bankier.pl na podstawie \u201eWhat car? Reliability Survey 2018\u201d", "Dominacj\u0119 japo\u0144skich i korea\u0144skich marek wida\u0107 w poszczeg\u00f3lnych kategoriach. Na 10 kategorii w a\u017c 7 zwyci\u0119\u017ca\u0142y azjatyckie marki. Mercedes-Benz przebi\u0142 si\u0119 jedynie w kategorii samochod\u00f3w luksusowych i minivan\u00f3w, a BMW w autach sportowych. Toyota yaris, kt\u00f3ra wed\u0142ug czytelnik\u00f3w okaza\u0142a si\u0119 najmniej awaryjnym ma\u0142ym samochodem do miasta zyska\u0142a pe\u0142ny wynik w skali przygotowanej przez \u201eWhat Car?\u201d \u2013 \u017caden z ankietowanych nie mia\u0142 z tym modelem problem\u00f3w technicznych w ubieg\u0142ym roku.", "W przypadku samochod\u00f3w elektrycznych i hybrydowych zwyci\u0119\u017cy\u0142 nissan leaf \u2013 popularny r\u00f3wnie\u017c w Polsce miejski elektryk. Tesla model s zamkn\u0119\u0142a podsumowanie niestety z drugiej strony \u2013 uzyska\u0142a ona najni\u017cszy wynik. By\u0142 to skutek tego, \u017ce usterki, cho\u0107 drobne, wyst\u0119puj\u0105 w tym modelu jeszcze bardzo cz\u0119sto. Niestety presja czasowa zwi\u0105zana z produkcj\u0105 i m\u0142ody wiek przedsi\u0119biorstwa ko\u0144cz\u0105 si\u0119 licznymi usterkami tzw. wieku dzieci\u0119cego. Sami u\u017cytkownicy cz\u0119sto wskazuj\u0105 jednak, \u017ce ka\u017cda kolejna seria jest wykonana lepiej.", "Najwi\u0119kszym przegranym mog\u0105 s\u0105 jednak marki francuskie. Znalaz\u0142y si\u0119 one na ostatnim miejscu w czterech z dziesi\u0119ciu kategorii analizowanych w kwestionariuszu. Za liczne i uci\u0105\u017cliwe usterki dosta\u0142o si\u0119 peugeotowi 208 (ma\u0142e i miejskie samochody), peugeotowi 308 (samochody rodzinne) oraz citroenowi c4 w wariancie cactus (ma\u0142e SUV-y) oraz Picasso (minivany)."]}
{"url": "https://www.bankier.pl/moto/zhakuj-tesle-i-zgarnij-nagrode-od-elona-2308/", "title": ["Zhakuj tesl\u0119 i zgarnij nagrod\u0119 od Elona"], "lead": ["W ramach corocznego konkursu Pwn2Own hakerzy testuj\u0105 zabezpieczenia r\u00f3\u017cnych sprz\u0119t\u00f3w. W tym roku pojawi\u0142a si\u0119 nowa kategoria \u2013 motoryzacja i jeden cel \u2013 z\u0142amanie zabezpiecze\u0144 tesli model 3."], "text": ["W ramach corocznego konkursu Pwn2Own hakerzy testuj\u0105 zabezpieczenia r\u00f3\u017cnych sprz\u0119t\u00f3w. W tym roku pojawi\u0142a si\u0119 nowa kategoria \u2013 motoryzacja i jeden cel \u2013 z\u0142amanie zabezpiecze\u0144 tesli model 3.", "Jak donosi ", ", Tesla rozpocz\u0119\u0142a wsp\u00f3\u0142prac\u0119 z organizatorami konkursu Pwn2Own. Nowy model tej marki ma zosta\u0107 wystawiony na pr\u00f3b\u0119, a nagrod\u0119 za z\u0142amanie zabezpiecze\u0144 b\u0119dzie mi\u0119dzy innymi ten samoch\u00f3d.", "\u201eNasza praca ze spo\u0142eczno\u015bci\u0105 zajmuj\u0105c\u0105 si\u0119 badaniami nad bezpiecze\u0144stwem jest dla nas nieoceniona. Z przyjemno\u015bci\u0105 poznajemy i nagradzamy wspania\u0142\u0105 prac\u0119 w Pwn2Own, aby\u015bmy mogli dalej ulepsza\u0107 nasze produkty i nasze podej\u015bcie\u201d powiedzia\u0142 David Lau dyrektor ds. oprogramowania do pojazd\u00f3w Tesli.", "Za z\u0142amanie kodu bramy dost\u0119powej, zhakowanie autopilota, czyli asystenta kierowcy oraz sterownika VCSEC, hakerzy otrzymaj\u0105 najwy\u017csz\u0105 nagrod\u0119 250 tys. dolar\u00f3w. Te trzy systemy stanowi\u0105 najbardziej podatne na ataki elementy wyposa\u017cenia tesli. Pwn2Own zap\u0142aci 100 tys. dol. za udane ataki na klucz tesli lub oprogramowanie Phone-as-Key. Zhakowanie wi-fi lub Bluetootha b\u0119dzie warte 50 tys. dol."]}
{"url": "https://www.bankier.pl/moto/spada-entuzjazm-branzy-motoryzacyjnej-2311/", "title": ["Spada entuzjazm bran\u017cy motoryzacyjnej"], "lead": ["Bran\u017ca motoryzacyjna nie jest ju\u017c tak optymistycznie nastawiona do przysz\u0142o\u015bci. Rosn\u0105ca sprzeda\u017c w ko\u0144cu musi kiedy\u015b wyhamowa\u0107, tak samo jak og\u00f3lna koniunktura w gospodarce. Ponad po\u0142owa producent\u00f3w samochod\u00f3w i cz\u0119\u015bci przewiduje w\u0142a\u015bnie taki scenariusz na najbli\u017cszy rok."], "text": ["Bran\u017ca motoryzacyjna nie jest ju\u017c tak optymistycznie nastawiona do przysz\u0142o\u015bci. Rosn\u0105ca sprzeda\u017c w ko\u0144cu musi kiedy\u015b wyhamowa\u0107, tak samo jak og\u00f3lna koniunktura w gospodarce. Ponad po\u0142owa producent\u00f3w samochod\u00f3w i cz\u0119\u015bci przewiduje w\u0142a\u015bnie taki scenariusz na najbli\u017cszy rok.", "Takie smutne prognozy p\u0142yn\u0105 z badania \u201eBarometr nastroj\u00f3w mened\u017cer\u00f3w firm motoryzacyjnych\u201d przygotowanego przez KPMG i PZPM. W tej edycji 70 proc. respondent\u00f3w reprezentowa\u0142o grup\u0119 dystrybutor\u00f3w pojazd\u00f3w i sprz\u0119tu motoryzacyjnego, a 30 proc. samych producent\u00f3w.", "Obecnie lepsze nastroje maj\u0105 sami producenci \u2013 wska\u017anik dla mened\u017cer\u00f3w tej grupy wyni\u00f3s\u0142 90 pkt., co oznacza znaczn\u0105 przewag\u0119 nastroj\u00f3w optymistycznych nad pesymistycznymi. Nie da si\u0119 ju\u017c jednak tego powiedzie\u0107 o ich podej\u015bciu do przysz\u0142o\u015bci bran\u017cy i sytuacji gospodarczej. W obu przypadkach wskazania wynosz\u0105 40 pkt. (przewa\u017caj\u0105 nastroje pesymistyczne). W obu tych przypadkach odnotowano spory spadek (analogicznie o 15 i 24 pkt.) odczyt\u00f3w.", "Nieco gorzej oceniaj\u0105 aktualn\u0105 sytuacj\u0119 dystrybutorzy (79 pkt.). I o ile maj\u0105 podobnie pesymistyczne nastroje wobec przysz\u0142o\u015bci bran\u017cy (40 pkt.), to uwa\u017caj\u0105, \u017ce b\u0119dzie ona gorsza ni\u017c wskazywa\u0142aby na to przysz\u0142a sytuacja gospodarcza. W tym przypadku zdania s\u0105 podzielone (51 pkt.) \u2013 g\u0142osy pozytywne i negatywne rozk\u0142adaj\u0105 si\u0119 mniej wi\u0119cej po po\u0142owie.", "Mimo to obie grupy przedstawicieli bran\u017cy motoryzacyjnej planuj\u0105 na przysz\u0142e 6 miesi\u0119cy wzrosty \u2013 producenci spodziewaj\u0105 si\u0119 wzrost\u00f3w przychod\u00f3w o po\u0142ow\u0119, przy wzro\u015bcie sprzeda\u017cy, zatrudnienia, eksportu i nak\u0142ad\u00f3w inwestycyjnych mniej wi\u0119cej o 1/3.", "Barometr Nastroj\u00f3w Mened\u017cer\u00f3w Firm Motoryzacyjnych, KPMG/PZPM", "Dystrybutorzy szacuj\u0105 natomiast, \u017ce najbli\u017csze p\u00f3\u0142rocze b\u0119dzie dla nich oznacza\u0142o wzrost poziomu sprzeda\u017cy o po\u0142ow\u0119.", "W\u015br\u00f3d najcz\u0119\u015bciej wskazywanych przez przedstawicieli bran\u017cy wyzwa\u0144 na pierwsze p\u00f3\u0142rocze 2019 roku jest problem ze znalezieniem wykwalifikowanej kadry. 64 proc. producent\u00f3w wskaza\u0142o na ten problem, jednocze\u015bnie widz\u0105c problem tak\u017ce z dost\u0119pem do pracownik\u00f3w produkcyjnych (57 proc.). Dystrybutorzy z kolei potrzebuj\u0105 pracownik\u00f3w technicznych (75 proc.) i w mniejszym stopniu obawiaj\u0105 si\u0119 problem\u00f3w z obsadzeniem stanowisk zwi\u0105zanych ze sprzeda\u017c\u0105 i administracj\u0105 (34 proc.).", "Ponad po\u0142owa respondent\u00f3w z obu grup wskazuje tak\u017ce, \u017ce na ich wyniki mog\u0105 mie\u0107 wp\u0142yw regulacje prawne i sytuacja polityczno-gospodarcza w Polsce i za granic\u0105."]}
{"url": "https://www.bankier.pl/wiadomosc/Dlaczego-benzyna-jest-teraz-tak-droga-7637810.html", "title": [], "lead": [], "text": []}
{"url": "https://www.bankier.pl/moto/elektryczne-autobusy-solarisa-przejechaly-juz-10-mln-kilometrow-2314/", "title": ["Elektryczne autobusy Solarisa przejecha\u0142y ju\u017c 10 mln kilometr\u00f3w"], "lead": ["Elektryczne autobusy marki Solaris \u2013 dostarczone do odbiorc\u00f3w w kilkunastu krajach Europy \u2013 przejecha\u0142y ju\u017c w 10 mln km. Wielkopolski producent poinformowa\u0142, \u017ce dot\u0105d dostarczy\u0142 lub zebra\u0142 zam\u00f3wienia na blisko 400 pojazd\u00f3w elektrycznych."], "text": ["Elektryczne autobusy marki Solaris \u2013 dostarczone do odbiorc\u00f3w w kilkunastu krajach Europy \u2013 przejecha\u0142y ju\u017c w 10 mln km. Wielkopolski producent poinformowa\u0142, \u017ce dot\u0105d dostarczy\u0142 lub zebra\u0142 zam\u00f3wienia na blisko 400 pojazd\u00f3w elektrycznych.", "Sp\u00f3\u0142ka poinformowa\u0142a we wtorek, \u017ce elektryczne Urbino mo\u017cna spotka\u0107 na drogach 16 pa\u0144stw i 38 europejskich miast. Rekordzist\u0105, je\u015bli chodzi o przebyte kilometry jest 12-metrowy autobus w Jaworznie, kt\u00f3ry na swoim koncie ma ju\u017c prawie 250 tysi\u0119cy kilometr\u00f3w. \u0141adowane pantografowo pojazdy tego operatora potrafi\u0105 przejecha\u0107 nawet 12 tys. kilometr\u00f3w w miesi\u0105cu.", "Premiera pierwszego bateryjnego Urbino mia\u0142a miejsce w 2011 roku. Dot\u0105d Solaris dostarczy\u0142 do odbiorc\u00f3w ok. 200 autobus\u00f3w elektrycznych, po\u0142owa z nich je\u017adzi w Polsce. Ma zam\u00f3wienia na nast\u0119pne blisko 200 takich pojazd\u00f3w. W grudniu sp\u00f3\u0142ka podpisa\u0142a umow\u0119 na dostaw\u0119 21 autobus\u00f3w elektrycznych z pozna\u0144skim przewo\u017anikiem. MPK Pozna\u0144 dostanie je do ko\u0144ca lutego 2020 roku.", "\u201eW nieca\u0142\u0105 dekad\u0119 po premierze seryjnie produkowane Urbino electric oferuj\u0105 te same mo\u017cliwo\u015bci operacyjne co autobusy spalinowe, nie emituj\u0105c przy tym szkodliwych spalin i pozostaj\u0105c najbardziej przyjaznymi \u015brodowisku autobusami. Ewolucja elektrycznych nap\u0119d\u00f3w od nap\u0119du trolejbusowego, poprzez hybrydowy, a w ko\u0144cu nap\u0119dzany wy\u0142\u0105cznie energi\u0105 pochodz\u0105c\u0105 z baterii, zosta\u0142a zwie\u0144czona uznaniem ekspert\u00f3w bran\u017cowych i nagrod\u0105 dla najlepszego autobusu roku 2017 \u2013 Bus of the Year\u201d poinformowa\u0142a we wtorek sp\u00f3\u0142ka z podpozna\u0144skiego Bolechowa.", "Sp\u00f3\u0142ka wskaza\u0142a przy tym, \u017ce wed\u0142ug prognoz ekspert\u00f3w w roku 2030 w Europie nap\u0119d elektryczny znajdzie si\u0119 w niemal po\u0142owie nowych autobus\u00f3w, a silniki spalinowe b\u0119d\u0105 zamontowane w 7 proc. Autobusy elektryczne s\u0105 bardziej ekonomiczne w eksploatacji, nie generuj\u0105 ha\u0142asu oraz szkodliwych emisji i to w nich Solaris upatruje przysz\u0142o\u015b\u0107 transportu miejskiego, coraz bardziej wzmacniaj\u0105c ten segment produkcji.", "Solaris to czo\u0142owy w Europie producent pojazd\u00f3w komunikacji miejskiej. Do tej pory firma dostarczy\u0142a do 32 pa\u0144stw blisko 17 tys. pojazd\u00f3w. Produkty Solaris Bus & Coach SA by\u0142y wielokrotnie nagradzane za jako\u015b\u0107 i innowacyjno\u015b\u0107 w Polsce i na \u015bwiecie. (PAP)", "autor: Rafa\u0142 Pogrzebny", "rpo/ amac/"]}
{"url": "https://www.bankier.pl/moto/liczba-zarejestrowanych-samochodow-w-polsce-spadla-w-grudniu-2018-r-2321/", "title": ["Liczba zarejestrowanych samochod\u00f3w w Polsce spad\u0142a w grudniu 2018 r."], "lead": ["Liczba nowo zarejestrowanych samochod\u00f3w osobowych w grudniu w Polsce wynios\u0142a 45.390, tj. spad\u0142a o 5,5 proc. rdr \u2013 wynika z szacunk\u00f3w europejskiego stowarzyszenia producent\u00f3w motoryzacyjnych ACEA."], "text": ["Liczba nowo zarejestrowanych samochod\u00f3w osobowych w grudniu w Polsce wynios\u0142a 45.390, tj. spad\u0142a o 5,5 proc. rdr \u2013 wynika z szacunk\u00f3w europejskiego stowarzyszenia producent\u00f3w motoryzacyjnych ACEA.", "W 2018 roku liczba rejestracji wynios\u0142a 531.889, co oznacza wzrost o 9,4 proc. rdr.", "ACEA w swych statystykach dotycz\u0105cych polskiego rynku uwzgl\u0119dnia samochody osobowe oraz minibusy.", "map/ gor/"]}
{"url": "https://www.bankier.pl/moto/mustang-dostal-dodatkowe-kucyki-2325/", "title": ["Mustang dosta\u0142 dodatkowe kucyki"], "lead": ["W cieniu debiutu toyoty supry w \u015bwiat wyrusza nowa wersja s\u0142ynnego forda. W zasadzie ma wszystko, \u017ceby przy\u0107mi\u0107 japo\u0144skie coupe"], "text": ["W cieniu debiutu toyoty supry w \u015bwiat wyrusza nowa wersja s\u0142ynnego forda. W zasadzie ma wszystko, \u017ceby przy\u0107mi\u0107 japo\u0144skie coupe", "Wczoraj pisali\u015bmy o d\u0142ugo wyczekiwanym debiucie sportowej toyoty supra. Targi motoryzacyjne North American International Auto Show w Detroit rozpocz\u0119\u0142y si\u0119 jednak nie od jednego, ale dw\u00f3ch mocnych przytup\u00f3w. Fani tradycyjnej spalinowej motoryzacji maj\u0105 powody do zadowolenia. Ford pokaza\u0142 kultowe auto z wielkim silnikiem. Tego typu \u201epotw\u00f3r\u201d jest jak wspomnienie z dawnych, beztroskich lat.", "Now\u0105 wersj\u0119 mustanga przygotowa\u0142 Ford Performance, specjalny", "\ndzia\u0142 ameryka\u0144skiego koncernu odpowiedzialny za wyczynowe samochody wy\u015bcigowe i", "\nrajdowe. Mustang rywalizuje na rynku m.in. z dodge\u2019em challengerem helicat i", "\nchevroletem camaro ZL1.", "Now\u0105 wersj\u0119 mustanga przygotowa\u0142 Ford Performance, specjalny dzia\u0142 ameryka\u0144skiego koncernu odpowiedzialny za wyczynowe samochody wy\u015bcigowe i rajdowe. Mustang rywalizuje na rynku m.in. z dodge\u2019em challengerem helicat i chevroletem camaro ZL1.", "Mustang shelby GT500 jest najnowsz\u0105 wersj\u0105 fordowskiego \u201epony car\u201d, jak okre\u015blane s\u0105 ameryka\u0144skie auta sportowe. Pierwszy mustang zadebiutowa\u0142 w 1964 r., ale ten z 2019 r. ma pora\u017ca\u0107 moc\u0105. Producent wpakowa\u0142 pod mask\u0119 ponad 700 koni mechanicznych, czyli znacznie wi\u0119cej ni\u017c nap\u0119dzaj\u0105ce shelby GT350R niespe\u0142na 530 KM. \u2014 Carroll zawsze pracowa\u0142 nad kolejnym szybszym shelby i my\u015bl\u0119, \u017ce pokocha\u0142by tego mustanga bardziej ni\u017c jakiegokolwiek innego \u2014 powiedzia\u0142 podczas prezentacji Jim Farley, odpowiedzialny za globalne rynki Forda.", "Odwo\u0142a\u0142 si\u0119 oczywi\u015bcie do Carrolla Shelby\u2019ego, ameryka\u0144skiego konstruktora, kierowcy wy\u015bcigowego i przedsi\u0119biorcy, kt\u00f3rego firma przygotowywa\u0142a modyfikowane wersje mustang\u00f3w. Mustang shelby GT500 zawdzi\u0119cza mu nazw\u0119 i rodow\u00f3d, wed\u0142ug kt\u00f3rego moc i si\u0142a s\u0105 najwa\u017cniejsze. Nowy mustang rozp\u0119dza si\u0119 do pierwszej setki na liczniku w nieco ponad trzy sekundy. Ford chwali si\u0119 wi\u0119c, \u017ce jest to auto przygotowane nie tylko do jazdy po ulicach, ale tak\u017ce po torach wy\u015bcigowych, a nawet w zawodach drag racing, kt\u00f3re znane s\u0105 w Polsce jako wy\u015bcigi r\u00f3wnoleg\u0142e. Jakby kto\u015b mia\u0142 takie potrzeby, to oferta dla niego. Samoch\u00f3d korzysta z silnika V8 o pojemno\u015bci 5,2 litra. Amerykanie zastosowali 7-stopniow\u0105 przek\u0142adni\u0119 Tremec i solidnie ulepszyli zawieszenie oraz wspomaganie, \u017ceby mocniejszy mustang by\u0142 do opanowania dla kierowc\u00f3w.", "Kilka lat temu Ford zmieni\u0142 nieco strategi\u0119 dotycz\u0105c\u0105 swojego popularnego, ale typowo ameryka\u0144skiego, sportowego auta i postanowi\u0142 zrobi\u0107 z niego globalny samoch\u00f3d. Mustang trafi\u0142 wi\u0119c na \u015bwiatowe rynki, a Ford spe\u0142ni\u0142 dzieci\u0119ce marzenie wielu os\u00f3b zakochanych w mustangach ogl\u0105danych w ameryka\u0144skich filmach. Producent chce poszerzy\u0107 grup\u0119 klient\u00f3w, bo mustang nie jest ju\u017c na swoim rodzimym rynku tak rozchwytywany, jak kiedy\u015b.", "W 2018 r. Amerykanie kupili 75,8 tys. mustang\u00f3w, czyli o kilka tysi\u0119cy mniej ni\u017c w 2017 r. i o kilkadziesi\u0105t tysi\u0119cy mniej ni\u017c we wcze\u015bniejszych dw\u00f3ch latach. Rekordowy by\u0142 1966 r., kiedy na ameryka\u0144skie drogi wyjecha\u0142o ponad 600 tys. mustang\u00f3w.Auto jest tak\u017ce dost\u0119pne w Polsce i w podstawowej wersji ceny zaczynaj\u0105 si\u0119 od ponad 173 tys. z\u0142. Za GT trzeba zap\u0142aci\u0107 co najmniej 198 tys. z\u0142, natomiast za wersj\u0119 bullitt ju\u017c ponad 219 tys. z\u0142. Ford nie poda\u0142 jeszcze cennika nowej wersji shelby GT500, wiadomo tylko, \u017ce pierwsze egzemplarze trafi\u0105 do klient\u00f3w w po\u0142owie roku. W kwietniu zesz\u0142ego roku koncern og\u0142osi\u0142, \u017ce przestaje inwestowa\u0107 w sedany w Ameryce P\u00f3\u0142nocnej. Ford postanowi\u0142 mocno zreorganizowa\u0107 strategi\u0119 i doszed\u0142 do wniosku, \u017ce nie warto produkowa\u0107 wszystkiego, lecz skupi\u0107 si\u0119 na kluczowych segmentach. Postawi\u0142 wi\u0119c na SUV-y i pick-upy. Wyj\u0105tkiem od regu\u0142y jest cho\u0107by mustang. Ford zmienia si\u0119 te\u017c w Europie. Kilka dni temu w mediach pojawi\u0142a si\u0119 informacja, \u017ce na Starym Kontynencie firma b\u0119dzie ci\u0119\u0142a etaty oraz planuje wycofa\u0107 si\u0119 z nierentownych rynk\u00f3w czy niekt\u00f3rych segment\u00f3w, jak cho\u0107by minivany.", "Ford Europe zatrudnia 53 tys. pracownik\u00f3w i ma problemy z odzyskaniem rentowno\u015bci. W III kw. 2018 r. wygenerowa\u0142 strat\u0119 przed opodatkowaniem i odsetkami rz\u0119du 245 mln EUR, co odpowiada ujemnej mar\u017cy EBIT na poziomie 3,3 proc. Mustangi musz\u0105 wi\u0119c da\u0107 innym modelom w rodzinie sygna\u0142 do ataku.", "\u0141ukasz Ostruszka"]}
{"url": "https://www.bankier.pl/moto/opel-uruchamia-nowa-linie-produkcyjna-w-tychach-2329/", "title": ["Opel uruchamia now\u0105 lini\u0119 produkcyjn\u0105 w Tychach"], "lead": [], "text": ["Dzisiaj Polska ci\u0105gle jest hubem europejskiej motoryzacji. Nie jest przypadkiem, \u017ce najwi\u0119ksze globalne koncerny motoryzacyjne wybra\u0142y Polsk\u0119 dla swoich najnowocze\u015bniejszych linii produkcyjnych. Jeste\u015bmy bardzo dumni, \u017ce PSA zdecydowa\u0142o o tym, \u017ce Polska b\u0119dzie trzecim, po Francji i Chinach, krajem, gdzie te silniki b\u0119d\u0105 produkowane \u2013 powiedzia\u0142a uczestnicz\u0105ca w uruchomieniu produkcji minister przedsi\u0119biorczo\u015bci i technologii Jadwiga Emilewicz.", "Minister pogratulowa\u0142a firmie uruchomienia inwestycji w Tychach. Podkre\u015bli\u0142a, \u017ce to miasto, gdzie w przesz\u0142o\u015bci produkowany by\u0142 m.in. popularny Fiat 126p \u2013 maluch, ma wa\u017cne miejsce w historii polskiej motoryzacji. Jak m\u00f3wi\u0142a, w pozyskiwaniu inwestycji Polska konkuruje dzi\u015b ju\u017c nie \u201etanio\u015bci\u0105\u201d pracy, ale jako\u015bci\u0105 i produktywno\u015bci\u0105. Wskaza\u0142a na potrzeb\u0119 kreowania dobrych warunk\u00f3w pod zaawansowane technologicznie inwestycje.", "\u201eJeste\u015bmy dzisiaj bardzo zainteresowani tym, aby stworzy\u0107 warunki i podwaliny dla kolejnych dekad, bo zdajemy sobie spraw\u0119, \u017ce kolejna perspektywa finansowa UE nie b\u0119dzie dla nas tak hojna \u2013 poniewa\u017c od 2004 r., kiedy wst\u0105pili\u015bmy do UE, bardzo si\u0119 zmienili\u015bmy, polska gospodarka bardzo si\u0119 rozwin\u0119\u0142a. Jeste\u015bmy dzisiaj drug\u0105 najszybciej rozwijaj\u0105c\u0105 si\u0119 gospodark\u0105 w Europie, kilka miesi\u0119cy temu zostali\u015bmy do\u0142\u0105czeni do grona 25 najszybciej rozwijaj\u0105cych si\u0119 gospodarek \u015bwiata\u201d \u2013 m\u00f3wi\u0142 szefowa resortu przedsi\u0119biorczo\u015bci i technologii.", "\u201eJe\u015bli chcemy stworzy\u0107 trwa\u0142e podstawy pod rozw\u00f3j, musimy kreowa\u0107 warunki pod dobre, wysokop\u0142atne, wysokowolumenowe inwestycje, w kt\u00f3rych tworzy si\u0119 produkty przysz\u0142o\u015bci. I tak\u0105 fabryk\u0105 jest dzisiaj na pewno fabryka w Tychach\u201d \u2013 podsumowa\u0142a Emilewicz.", "Z inicjatywy minister uczestnicy czwartkowej uroczysto\u015bci uczcili minut\u0105 ciszy pami\u0119\u0107 zamordowanego prezydenta Gda\u0144ska Paw\u0142a Adamowicza.", "Prezes Grupy PSA Carlos Tavares podkre\u015bli\u0142 w swoim wyst\u0105pieniu wysok\u0105 produktywno\u015b\u0107 tyskiego projektu oraz to, \u017ce spe\u0142ni\u0142 on rygorystyczne wymogi dotycz\u0105ce koszt\u00f3w. Zaznaczy\u0142, \u017ce przygotowanie produkcji silnik\u00f3w w Tychach zaj\u0119\u0142o zaledwie 12 miesi\u0119cy, co uzna\u0142 za doskona\u0142y wynik. Wyrazi\u0142 nadziej\u0119, \u017ce tyski zak\u0142ad \u2013 zar\u00f3wno pod wzgl\u0119dem jako\u015bci, jak i koszt\u00f3w produkcji \u2013 b\u0119dzie punktem odniesienia dla fabryk w innych krajach oraz innych firm. O lokalizacji produkcji w Tychach zdecydowa\u0142a \u2013 w opinii prezesa \u2013 przede wszystkim wykwalifikowana kadra, zdeterminowana do osi\u0105gni\u0119cia wymaganych wska\u017anik\u00f3w jako\u015bci i produktywno\u015bci.", "Za\u0142oga z Tych\u00f3w udowodni\u0142a, \u017ce ma zdolno\u015b\u0107 zwi\u0119kszenia wydajno\u015bci, co sk\u0142oni\u0142o nas do zainwestowania w modernizacj\u0119 zak\u0142adu i powierzenia mu produkcji naszego najnowocze\u015bniejszego, wielokrotnie nagradzanego silnika. Zak\u0142ad w Tychach ma teraz przed sob\u0105 zr\u00f3wnowa\u017con\u0105 przysz\u0142o\u015b\u0107 i w znacznym stopniu przyczyni si\u0119 do wzrostu produkcji w Grupy PSA\u201d \u2013 m\u00f3wi\u0142 Tavares, podkre\u015blaj\u0105c, \u017ce priorytetem jest obecnie dba\u0142o\u015b\u0107 o utrzymanie zak\u0142adanych parametr\u00f3w jako\u015bciowych i wska\u017anik\u00f3w produktywno\u015bci.", "W rozmowie z dziennikarzami Tavares wskaza\u0142, \u017ce r\u00f3wnie\u017c przysz\u0142o\u015b\u0107 gliwickiej fabryki samochod\u00f3w Opla zwi\u0105zana jest z jako\u015bci\u0105 i wydajno\u015bci\u0105 pracy. W\u015br\u00f3d zak\u0142ad\u00f3w najbardziej obecnie efektywnych w Grupie PSA wskaza\u0142 fabryki w Portugalii i na S\u0142owacji. Szef Grupy PSA zapewni\u0142, \u017ce decyzje biznesowe w Grupie s\u0105 zawsze pragmatyczne i oparte na rzetelnych wska\u017anikach, a nie dogmatyczne. Zaznaczy\u0142, \u017ce proces doskonalenia produkcji i podnoszenia wydajno\u015bci nigdy si\u0119 nie ko\u0144czy. Pytanie o decyzje dotycz\u0105ce zak\u0142adu w Gliwicach Tavares uzna\u0142 za przedwczesne.", "Docelowo tyski zak\u0142ad, kt\u00f3ry w czwartek rozpocz\u0105\u0142 produkcj\u0119, b\u0119dzie w stanie wytwarza\u0107 ok. 460 tys. trzycylindrowych silnik\u00f3w rocznie \u2013 w tym roku b\u0119dzie to mniej wi\u0119cej po\u0142owa tej wielko\u015bci. \u201eMoce produkcyjne szacowane na poziomie do 460 tys. silnik\u00f3w powinny zaspokoi\u0107 rosn\u0105ce zapotrzebowanie klient\u00f3w na silniki benzynowe\u201d \u2013 poda\u0142a Grupa PSA. Silnik b\u0119dzie stosowany w pojazdach pi\u0119ciu marek Grupy.", "\u0141\u0105cznie w tyskim zak\u0142adzie produkowanych b\u0119dzie 16 r\u00f3\u017cnych typ\u00f3w trzycylindrowych silnik\u00f3w benzynowych turbo o pojemno\u015bci 1,2, dostosowanych zar\u00f3wno do aut z manualn\u0105, jak i automatyczn\u0105 skrzyni\u0105 bieg\u00f3w. W ramach przygotowa\u0144 do rozpocz\u0119cia produkcji zmodernizowany zak\u0142ad wdro\u017cy\u0142 procesy i standardy jako\u015bci obowi\u0105zuj\u0105ce w Grupie PSA.", "\u201ePraca przy tym projekcie to doskona\u0142e do\u015bwiadczenie. Tym bardziej, \u017ce fabryka w Tychach jest legendarnym miejscem dla polskiej motoryzacji. Ciesz\u0119 si\u0119, \u017ce teraz b\u0119d\u0105 w niej powstawa\u0107 innowacyjne silniki, nagradzane za rozwi\u0105zania proekologiczne. Polska jest coraz bardziej kojarzona z miejscem dla inwestycje w nowe technologie bran\u017cy samochodowej\u201d \u2013 t\u0142umaczy Krzysztof Senger, pe\u0142ni\u0105cy obowi\u0105zki prezesa zarz\u0105du Polskiej Agencji Inwestycji i Handlu, kt\u00f3ra wspiera\u0142a projekt. Zdaniem Sengera wyb\u00f3r Polski na pierwsz\u0105 poza Francj\u0105 europejsk\u0105 lokalizacj\u0119 dowodzi znaczenia naszego kraju na motoryzacyjnej mapie Europy oraz \u015bwiata. \u015awiadczy te\u017c o wysokich kwalifikacjach polskich in\u017cynier\u00f3w i mechanik\u00f3w.", "Za spraw\u0105 nowej linii produkcyjnej w Tychach silnik benzynowy Turbo PureTech staje si\u0119 dla Grupy PSA \u2013 jak podali w czwartek jej przedstawiciele \u2013 silnikiem \u015bwiatowym. Obecnie silniki EB (wolnoss\u0105ce i turbodo\u0142adowane) s\u0105 wytwarzane we Francji (Douvrin, Tr\u00e9mery) i Chinach (Xiangyang), od tego roku b\u0119d\u0105 produkowane tak\u017ce na W\u0119grzech (Szentgotth\u00e1rd) i w Maroku (Al Kunajtira), za\u015b od 2020 r. r\u00f3wnie\u017c w Indiach (Hosur).", "Dotychczas wyprodukowano 3,8 mln silnik\u00f3w EB. \u201eDodatkowe moce produkcyjne s\u0105 odpowiedzi\u0105 na rosn\u0105cy popyt rynkowy, w tym w szczeg\u00f3lno\u015bci na nowe modele Opla i Vauxhalla, wykorzystuj\u0105ce platformy i technologie Grupy PSA\u201d \u2013 poda\u0142 inwestor. W\u015br\u00f3d zalet tego typu silnik\u00f3w przedstawiciele Grupy wymieniaj\u0105 m.in. redukcj\u0119 emisji CO2 przy \u015brednim zu\u017cyciu paliwa zmniejszonym o 4 proc. w por\u00f3wnaniu z poprzedni\u0105 generacj\u0105 silnik\u00f3w.", "Zak\u0142ad w Tychach jest jedn\u0105 z dw\u00f3ch polskich fabryk Opla \u2013 g\u0142\u00f3wn\u0105 jest wytwarzaj\u0105cy przede wszystkim model Astra zak\u0142ad produkcji samochod\u00f3w w Gliwicach, gdzie pracuje obecnie ok. 2,6 tys. os\u00f3b. Fabryka w Tychach zatrudnia ponad 500 pracownik\u00f3w, z perspektyw\u0105 wzrostu zatrudnienia do ok. 800 os\u00f3b po zak\u0142adanym uruchomieniu trzeciej zmiany.", "Pocz\u0105tki zak\u0142adu silnik\u00f3w w Tychach si\u0119gaj\u0105 ko\u0144ca lat 90. ub. wieku, kiedy produkcj\u0119 silnik\u00f3w wysokopr\u0119\u017cnych rozpocz\u0105\u0142 tam japo\u0144ski koncern Isuzu. P\u00f3\u017aniej zak\u0142ad by\u0142 wsp\u00f3lnym przedsi\u0119wzi\u0119ciem Isuzu i General Motors, a w ko\u0144cu sta\u0142 si\u0119 w\u0142asno\u015bci\u0105 GM. W ci\u0105gu 15 lat powsta\u0142o tam blisko 2,8 mln silnik\u00f3w, m.in. do Opla, Hondy, GM DAT oraz do motor\u00f3wek. W 2014 r. produkcj\u0119 wstrzymano, a za\u0142og\u0119 przeniesiono do Gliwic.", "Trzy lata p\u00f3\u017aniej rozpocz\u0119\u0142y si\u0119 przygotowania do produkcji w Tychach silnik\u00f3w GM; gdy jednak w 2017 r. Opel zosta\u0142 przej\u0119ty przez francusk\u0105 grup\u0119 PSA, zdecydowano, \u017ce zak\u0142ad uruchomi produkcj\u0119 silnik\u00f3w stosowanych w autach tego koncernu. Teraz zak\u0142ad wznowi\u0142 wytwarzanie silnik\u00f3w na potrzeby Grupy PSA.", "Grupa PSA ma pi\u0119\u0107 marek motoryzacyjnych: Peugeot, Citro\u00ebn, DS, Opel i Vauxhall, a tak\u017ce oferuje us\u0142ugi zwi\u0105zane z mobilno\u015bci\u0105 i inteligentnym zarz\u0105dzaniem, dost\u0119pne pod mark\u0105 Free2Move. Ambicj\u0105 Grupy jest zdobycie pozycji wiod\u0105cego producenta samochod\u00f3w i dostawcy us\u0142ug mobilnych. PSA nale\u017cy do wiod\u0105cych firm, je\u015bli chodzi o samochody autonomiczne i zapewniaj\u0105ce dost\u0119p do internetu oraz us\u0142ug online. Dzia\u0142alno\u015b\u0107 Grupy obejmuje r\u00f3wnie\u017c finansowanie (Banque PSA Finance) oraz produkcj\u0119 wyposa\u017cenia samochodowego.", "W listopadzie 2017 r. Grupa PSA og\u0142osi\u0142a program PACE!, b\u0119d\u0105cy planem dla przej\u0119tego kilka miesi\u0119cy wcze\u015bniej Opla. Plan zak\u0142ada, m.in. osi\u0105gni\u0119cie dodatnich przep\u0142yw\u00f3w got\u00f3wki operacyjnej do 2020 r. oraz doj\u015bcie do cyklicznej mar\u017cy operacyjnej w pionie motoryzacyjnym rz\u0119du co najmniej 2 proc. do 2020 r. oraz minimum 6 proc. do roku 2026. Program stanowi, i\u017c w 2020 r. Opel b\u0119dzie mia\u0142 cztery w pe\u0142ni zelektryfikowane linie modelowe, a w 2024 r. 100 proc. samochod\u00f3w Opla w Europie b\u0119dzie dost\u0119pne tak\u017ce z opcj\u0105 nap\u0119du elektrycznego \u2013 samodzielnie lub hybrydowo. W ocenie przedstawicieli Grupy realizacja programu przebiega pozytywnie.(PAP)", "autor: Marek B\u0142o\u0144ski", "mab/ amac/PAIH"]}
{"url": "https://www.bankier.pl/moto/japonia-nowe-zarzuty-dla-bylego-prezesa-nissana-2267/", "title": ["Japonia: nowe zarzuty dla by\u0142ego prezesa Nissana"], "lead": ["Tokijska prokuratura w pi\u0105tek postawi\u0142a nowe zarzuty dotycz\u0105ce przest\u0119pstw finansowych by\u0142emu prezesowi koncernu Nissan, Carlosowi Ghosnowi \u2013 poinformowa\u0142y japo\u0144skie media."], "text": ["Tokijska prokuratura w pi\u0105tek postawi\u0142a nowe zarzuty dotycz\u0105ce przest\u0119pstw finansowych by\u0142emu prezesowi koncernu Nissan, Carlosowi Ghosnowi \u2013 poinformowa\u0142y japo\u0144skie media.", "Nowe zarzuty przedstawione mened\u017cerowi to powa\u017cne naruszenie zaufania poprzez tymczasowe przeniesienie na Nissana jego prywatnych strat inwestycyjnych w wysoko\u015bci ponad 16 mln dolar\u00f3w w 2008 roku oraz zani\u017canie swojego wynagrodzenia w sprawozdaniach finansowych za trzy lata podatkowe, od marca 2015 do marca 2018 roku \u2013 poda\u0142 dziennik biznesowy \u201eNikkei\u201d.", "Ghosn, kt\u00f3ry w areszcie przebywa od 19 listopada w zwi\u0105zku z oskar\u017ceniem o zani\u017canie swoich dochod\u00f3w przez pi\u0119\u0107 lat do 2015 roku, we wtorek ponownie deklarowa\u0142 przed s\u0105dem, \u017ce jest niewinny.", "Prawnik Ghosna zapowiedzia\u0142, \u017ce z\u0142o\u017cy wniosek o zwolnieniu jego klienta za kaucj\u0105. Do tej pory prokuratura wysuwaj\u0105c kolejne zarzuty nie dopuszcza\u0142a do tego, argumentuj\u0105c przy tym, \u017ce by\u0142y prezes koncernu m\u00f3g\u0142by zbiec z kraju. Przed\u0142u\u017cony 10 dni temu areszt dla Ghosna mia\u0142 up\u0142yn\u0105\u0107 w pi\u0105tek.", "Sprawa Ghosna \u015bci\u0105gn\u0119\u0142a krytyk\u0119 na japo\u0144ski system s\u0105downictwa, kt\u00f3ry w praktyce pozwala na bezterminowe przetrzymywanie podejrzanego w areszcie i przes\u0142uchiwanie go pod nieobecno\u015b\u0107 jego obro\u0144cy.", "R\u00f3wnie\u017c w pi\u0105tek s\u0105d w Tokio og\u0142osi\u0142, \u017ce Nissan zosta\u0142 oskar\u017cony o udzia\u0142 w ukrywaniu rzeczywistego poziomu dochod\u00f3w Ghosna w latach 2015-2018. Ten sam zarzut, ale odnosz\u0105cy si\u0119 do lat 2010-2015, postawiony koncernowi 10 grudnia.", "Sprawa Ghosna wstrz\u0105sn\u0119\u0142a \u015bwiatowym przemys\u0142em motoryzacyjnym i nadszarpn\u0119\u0142a sojusz japo\u0144skiego Nissana z francuskim Renault.", "Ghosn i jego by\u0142y bliski wsp\u00f3\u0142pracownik Greg Kelly, 25 grudnia zwolniony za kaucj\u0105 w wysoko\u015bci oko\u0142o 630 tys. dolar\u00f3w, trafili do aresztu 19 listopada pod zarzutem fa\u0142szowania dokument\u00f3w finansowych w celu zani\u017cania wynagrodzenia tego pierwszego; trzy dni p\u00f3\u017aniej zostali zwolnieni ze swoich stanowisk w Nissanie.", "By\u0142y prezes koncernu jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dolar\u00f3w, w tym ponad 44 mln USD w latach 2011-2015. \u015aledczy informowali, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107 Ghosn \u2013 takie jak u\u017cywanie firmowych pieni\u0119dzy do cel\u00f3w prywatnych.", "Ghosnowi grozi do 10 lat pozbawienia wolno\u015bci oraz grzywna do 10 mln jen\u00f3w (ok. 88 tys. dol.). Kelly nie przyznaje si\u0119 do winy. Daty rozpocz\u0119cia procesu na razie nie wyznaczono. (PAP)", "akl/ mal/"]}
{"url": "https://www.bankier.pl/moto/gddkia-podpisala-umowe-na-koncepcje-programowa-dla-a2-biala-podlaska-granica-panstwa-2274/", "title": ["GDDKiA podpisa\u0142a umow\u0119 na koncepcj\u0119 programow\u0105 dla A2 Bia\u0142a Podlaska \u2013 granica pa\u0144stwa"], "lead": ["GDDKiA podpisa\u0142a umow\u0119 na opracowanie koncepcji programowej dla autostrady A2 od Bia\u0142ej Podlaskiej do granicy z Bia\u0142orusi\u0105. Szacowana warto\u015b\u0107 budowy ostatniego odcinka tej autostrady wyniesie ok.1,5 mld z\u0142 \u2013 powiedzia\u0142 w pi\u0105tek wiceminister infrastruktury Marek Chodkiewicz."], "text": ["GDDKiA podpisa\u0142a umow\u0119 na opracowanie koncepcji programowej dla autostrady A2 od Bia\u0142ej Podlaskiej do granicy z Bia\u0142orusi\u0105. Szacowana warto\u015b\u0107 budowy ostatniego odcinka tej autostrady wyniesie ok.1,5 mld z\u0142 \u2013 powiedzia\u0142 w pi\u0105tek wiceminister infrastruktury Marek Chodkiewicz.", "\u201eTo ju\u017c ostatni odcinek autostrady A2 biegn\u0105cej na wsch\u00f3d od stolicy, kt\u00f3rego zako\u0144czenie budowy planowane jest w 2024 r., ca\u0142kowity koszt realizacji inwestycji jest szacowany na blisko 1,5 mld z\u0142\u201d \u2013 og\u0142osi\u0142 wiceminister infrastruktury podczas uroczysto\u015bci podpisania przez GDDKiA umowy.", "\u201eUmowa jest kolejnym dowodem na konsekwentn\u0105 realizacj\u0119 przez rz\u0105d Prawa i Sprawiedliwo\u015bci obietnicy budowy sp\u00f3jnego systemu nowoczesnych po\u0142\u0105cze\u0144 drogowych\u201d \u2013 podkre\u015bli\u0142 Chodkiewicz. \u201eUdost\u0119pnienie kierowcom ca\u0142ej autostrady A2 nie jest ju\u017c nierealnym wymys\u0142em, ale kwesti\u0105 kilku najbli\u017cszych lat\u201d \u2013 doda\u0142 wiceminister.", "Obecny na uroczysto\u015bci radca Generalnego Dyrektora Dr\u00f3g Krajowych i Autostrad Tomasz Kwieci\u0144ski poinformowa\u0142, \u017ce \u201ewykonawc\u0105 umowy o warto\u015bci 5,7 mln z\u0142 jest firma Multiconsult Polska\u201d. \u201eDokumentacja, zawieraj\u0105ca m.in. uszczeg\u00f3\u0142owienia techniczne wskazane w decyzji \u015brodowiskowej oraz wyniki bada\u0144 geologicznych, powinna zosta\u0107 opracowana w ci\u0105gu 11 miesi\u0119cy\u201d \u2013 doda\u0142.", "Kwieci\u0144ski wyja\u015bni\u0142, \u017ce \u201eautostrada A2 pomi\u0119dzy Bia\u0142\u0105 Podlask\u0105 a Terespolem o d\u0142ugo\u015bci 32 km b\u0119dzie przebiega\u0107 na p\u00f3\u0142noc od obecnej drogi krajowej nr 2. Droga b\u0119dzie posiada\u0142a po dwa pasy ruchu w ka\u017cdym kierunku. Powstanie te\u017c jeden w\u0119ze\u0142 drogowy Dobry\u0144\u201d.", "\u201eOg\u0142oszenie przetargu na realizacj\u0119 tego odcinka A2 w systemie projektuj i buduj\u201d jest planowane w kwietniu 2020 r. pod warunkiem zapewnienia \u015brodk\u00f3w z Programu Budowy Dr\u00f3g Krajowych na lata 2014-2023 (z perspektywa do 2025 r.), a jego zako\u0144czenie w 2024 r\u201d \u2013 doda\u0142 radca.", "\u201eObecnie w realizacji znajduj\u0105 si\u0119 dwa odcinki autostrady A2 na wsch\u00f3d od Warszawy, od w\u0119z\u0142a Lubelska do obwodnicy Mi\u0144ska Mazowieckiego, o \u0142\u0105cznej d\u0142ugo\u015bci 14,8 km. Obydwa fragmenty powinny zosta\u0107 oddane do u\u017cytku w 2020 r \u2013 przypomnia\u0142.", "Ca\u0142a autostrada A2 powinna by\u0107 gotowa w 2024 r. \u2013 poinformowa\u0142 Kwieci\u0144ski. (PAP)", "autor: Longina Grzeg\u00f3rska-Szpyt", "lgs/ pif/ je/"]}
{"url": "https://www.bankier.pl/moto/cadillac-przestawia-sie-na-samochody-elektryczne-2283/", "title": ["Cadillac przestawia si\u0119 na samochody elektryczne"], "lead": ["Cadillac zaprezentowa\u0142 sw\u00f3j pierwszy projekt samochodu elektrycznego. Nale\u017c\u0105ca do koncernu General Motors marka b\u0119dzie sprzedawa\u0142a crossovera z bateri\u0105 \u2013 pisze serwis Jalopnik."], "text": ["Cadillac zaprezentowa\u0142 sw\u00f3j pierwszy projekt samochodu elektrycznego. Nale\u017c\u0105ca do koncernu General Motors marka b\u0119dzie sprzedawa\u0142a crossovera z bateri\u0105 \u2013 pisze serwis Jalopnik.", "General Motors podj\u0119\u0142o strategiczn\u0105 decyzj\u0119 dotycz\u0105c\u0105 przysz\u0142o\u015bci jednej z najwi\u0119kszych marek w Stanach Zjednoczonych \u2013 Cadillaca. Pod tym szyldem koncern chce zapewni\u0107 sobie udzia\u0142 w rynku samochod\u00f3w elektrycznych. \u2013 Cadillac b\u0119dzie wiod\u0105c\u0105 mark\u0105 elektryczn\u0105 w koncernie General Motors i nied\u0142ugo zaprezentujemy pierwszy model oparty na przygotowanej pod produkcj\u0119 elektryk\u00f3w platformie \u2013 zapowiedzia\u0142o GM w oficjalnym komunikacie prasowym.", "Nowy model Cadillaca zaprezentowano tu\u017c przed otwarciem targ\u00f3w motoryzacyjnych w Detroit. Na razie jednak pokazano jedynie design nadchodz\u0105cego samochodu \u2013 kwestie techniczne nadal owiane s\u0105 tajemnic\u0105.", "Z komunikatu prasowego GM wiadomo jedynie, \u017ce opracowana do produkcji elektryk\u00f3w platforma ma zapewnia\u0107 szeroki wachlarz opcji. Maj\u0105 na niej powstawa\u0107 zar\u00f3wno samochody elektryczne z\u00a0 tylnym, przednim i czteroko\u0142owym nap\u0119dem i w r\u00f3\u017cnych wersjach nadwoziowych.", "Cadillac to nie pierwsza marka premium, kt\u00f3ra zapowiedzia\u0142a elektrycznego crossovera. Przed nim taki krok obwie\u015bci\u0142o m.in. Audi, Mercedes czy BMW \u2013 przypomina serwis. GM d\u0142ugo my\u015bla\u0142o nad tym, co zrobi\u0107 z legendarn\u0105 ameryka\u0144sk\u0105 mark\u0105, kt\u00f3ra boryka\u0142a si\u0119 z coraz s\u0142abszymi wynikami. Postanowiono, \u017ce b\u0119dzie to g\u0142\u00f3wna si\u0142a nap\u0119dzaj\u0105ca elektryczne portfolio ca\u0142ego koncernu."]}
{"url": "https://www.bankier.pl/moto/niemcy-szefowa-cdu-o-krucjatach-przeciwko-dieslom-2290/", "title": ["Niemcy: Szefowa CDU o \u201ekrucjatach\u201d przeciwko dieslom"], "lead": ["Przewodnicz\u0105ca CDU Annegret Kramp-Karrenbauer oskar\u017cy\u0142a w poniedzia\u0142ek organizacje ekologiczne o \u201eprowadzenie krucjat\u201d przeciwko dieslom. Jej zdaniem zakazy wjazdu do miast dla aut o tym nap\u0119dzie zagra\u017caj\u0105 tysi\u0105com miejsc pracy."], "text": ["Przewodnicz\u0105ca CDU Annegret Kramp-Karrenbauer oskar\u017cy\u0142a w poniedzia\u0142ek organizacje ekologiczne o \u201eprowadzenie krucjat\u201d przeciwko dieslom. Jej zdaniem zakazy wjazdu do miast dla aut o tym nap\u0119dzie zagra\u017caj\u0105 tysi\u0105com miejsc pracy.", "Polityk, kt\u00f3ra w grudniu zast\u0105pi\u0142a kanclerz Angel\u0119 Merkel na czele CDU, stwierdzi\u0142a w telewizji n-tv, \u017ce pozarz\u0105dowa organizacja lobbuj\u0105ca na rzecz ochrony \u015brodowiska DUH \u201ewykonuje dobr\u0105 robot\u0119\u201d, ale jednocze\u015bnie \u201ero\u015bnie wra\u017cenie, \u017ce przeciwko (dieslom) prowadzona jest krucjata\u201d.", "Kramp-Karrenbauer oceni\u0142a te\u017c, \u017ce \u201ecz\u0119sto zapominanym aspektem\u201d jest to, i\u017c \u201esetki tysi\u0119cy miejsc pracy zale\u017cy od przemys\u0142u motoryzacyjnego\u201d. W bran\u017cy tej pracuje w Niemczech ok. 800 tys. os\u00f3b \u2013 pisze agencja Associated Press.", "W maju 2018 roku wprowadzono w Hamburgu pierwsze w Niemczech zakazy wjazdu dla aut z dieslami, odk\u0105d w lutym zesz\u0142ego roku Federalny S\u0105d Administracyjny w Lipsku w wyroku stwierdzi\u0142, \u017ce du\u017ce miasta mog\u0105 zakazywa\u0107 wjazdu samochodom z silnikami Diesla, by zmniejszy\u0107 zanieczyszczenie powietrza tlenkami azotu.", "W 2015 roku \u015bledztwo Ameryka\u0144skiej Agencji Ochrony \u015arodowiska (EPA) zmusi\u0142o niemiecki koncern motoryzacyjny Volkswagen do przyznania si\u0119, \u017ce potajemnie zainstalowa\u0142 tzw. urz\u0105dzenia udaremniaj\u0105ce w 11 mln swoich pojazd\u00f3w. Oprogramowanie to zani\u017ca\u0142o poziom emisji szkodliwych tlenk\u00f3w azotu w warunkach laboratoryjnych; w normalnym u\u017cytkowaniu pojazdy przekracza\u0142y ameryka\u0144skie normy zanieczyszcze\u0144 nawet 40-krotnie.", "Opr\u00f3cz Volkswagena i Daimlera ta tzw. afera dieslowa obj\u0119\u0142a m.in. koncerny FCA i BMW oraz produkuj\u0105c\u0105 cz\u0119\u015bci samochodowe firm\u0119 Robert Bosch.", "Jak ostrzega \u201eBild am Sonntag\u201d, w zwi\u0105zku z podejrzeniami niemieckich w\u0142adz o nadmiern\u0105 emisj\u0119 spalin w dieslach o pojemno\u015bci 1,2 litra Volkswagenowi grozi nowa akcja przywo\u0142awcza. W Europie sprawa dotyczy 370 tys. pojazd\u00f3w z tym nap\u0119dem.(PAP)", "mobr/ mal/"]}
{"url": "https://www.bankier.pl/moto/samochod-elektryczny-za-30-000-zl-chinczycy-podjeli-wyzwanie-2292/", "title": ["Samoch\u00f3d elektryczny za 30 000 z\u0142? Chi\u0144czycy podj\u0119li wyzwanie"], "lead": ["Chi\u0144ski producent samochod\u00f3w zaprezentowa\u0142 przed Nowym Rokiem najta\u0144szy elektryczny samoch\u00f3d na \u015bwiecie. Auto marki ORA o nazwie R1 ma kosztowa\u0107 nieca\u0142e 9000 dol. ameryka\u0144skich po ulgach rz\u0105dowych i zapewnia\u0107 zasi\u0119g do ponad 300 km \u2013 pisze portal electrek.co."], "text": ["Chi\u0144ski producent samochod\u00f3w zaprezentowa\u0142 przed Nowym Rokiem najta\u0144szy elektryczny samoch\u00f3d na \u015bwiecie. Auto marki ORA o nazwie R1 ma kosztowa\u0107 nieca\u0142e 9000 dol. ameryka\u0144skich po ulgach rz\u0105dowych i zapewnia\u0107 zasi\u0119g do ponad 300 km \u2013 pisze portal electrek.co.", "Materia\u0142y dla medi\u00f3w", "ORA to marka samochod\u00f3w elektrycznych wprowadzona na rynek przez chi\u0144sk\u0105 firm\u0119 Great Wall Motors. Pojazd nie jest poka\u017any \u2013 to niewielki czteroko\u0142owiec, przywodz\u0105cy na my\u015bl bardziej malucha ni\u017c chocia\u017cby masowy model 3 ameryka\u0144skiej Tesli. W poje\u017adzie zamontowano niewielki silnik o mocy 35 kW, co jest niewielk\u0105 porcj\u0105 nawet jak na motocykle z nap\u0119dami elektrycznymi.", "Najprawdopodobniej wi\u0119c pojazd b\u0119dzie posiada\u0142 ograniczenie pr\u0119dko\u015bci maksymalnej do ok. 100 km/h, co pozwoli osi\u0105ga\u0107 tak d\u0142ugie dystanse na jednym \u0142adowaniu. Ewidentnie auto jest przeznaczone do jazdy w mie\u015bcie, bo podr\u00f3\u017c szybszymi trasami poza aglomeracjami miejskimi b\u0119dzie raczej uci\u0105\u017cliwa.", "Cena po odliczeniu zach\u0119t rz\u0105dowych do zakupu pojazdu elektrycznego w USA ma waha\u0107 si\u0119 od 8680 do 11 293 dolar\u00f3w wed\u0142ug kursu CNY/USD pod koniec 2018 roku. Przeliczaj\u0105c to na z\u0142ot\u00f3wki, dolny pr\u00f3g wide\u0142 cenowych wyniesie min. 30 000 z\u0142."]}
{"url": "https://www.bankier.pl/moto/me-zwolnienie-z-akcyzy-od-pojazdow-z-napedem-alternatywnym-nie-jest-pomoca-publiczna-2295/", "title": ["ME: zwolnienie z akcyzy od pojazd\u00f3w z nap\u0119dem alternatywnym nie jest pomoc\u0105 publiczn\u0105"], "lead": ["Zwolnienie z podatku akcyzowego od pojazd\u00f3w elektrycznych, hybrydowych i nap\u0119dzanych wodorem nie jest pomoc\u0105 publiczn\u0105 \u2013 poda\u0142o w poniedzia\u0142ek Ministerstwo Energii. Doda\u0142o, \u017ce preferencja podatkowa dla pojazd\u00f3w hybrydowych, typu plug-in ma obowi\u0105zywa\u0107 do 2021 r."], "text": ["Zwolnienie z podatku akcyzowego od pojazd\u00f3w elektrycznych, hybrydowych i nap\u0119dzanych wodorem nie jest pomoc\u0105 publiczn\u0105 \u2013 poda\u0142o w poniedzia\u0142ek Ministerstwo Energii. Doda\u0142o, \u017ce preferencja podatkowa dla pojazd\u00f3w hybrydowych, typu plug-in ma obowi\u0105zywa\u0107 do 2021 r.", "Jak zaznaczono, zapisy ustawy z 11 stycznia 2018 r. o elektromobilno\u015bci i paliwach alternatywnych ws. mo\u017cliwo\u015bci skorzystania ze zwolnienia od akcyzy pojazd\u00f3w ekologicznych nie stanowi\u0105 pomocy publicznej\u201d. \u201eKomisja Europejska przekaza\u0142a w grudniu 2018 r. stronie polskiej stanowisko w tej sprawie\u201d \u2013 dodano w komunikacie.", "Resort energii podkre\u015bli\u0142, \u017ce \u201ezwolnienie od podatku akcyzowego stosuje si\u0119 do pojazd\u00f3w elektrycznych, hybrydowych typu plug-in lub nap\u0119dzanych wodorem, dla kt\u00f3rych niniejszy obowi\u0105zek podatkowy powsta\u0142 po 18 grudnia 2018 roku\u201d. \u201eZgodnie z zapisami tych dokument\u00f3w preferencja podatkowa dla pojazd\u00f3w hybrydowych typu plug-in b\u0119dzie obowi\u0105zywa\u0142a do 1 stycznia 2021 roku\u201d \u2013 czytamy.", "Resort przypomnia\u0142, \u017ce \u201ekorzystna stawka amortyzacji stosowana b\u0119dzie dla pojazd\u00f3w elektrycznych oddanych do u\u017cytkowania po 18 grudnia 2018 roku\u201d.", "autor: Longina Grzeg\u00f3rska-Szpyt"]}
{"url": "https://www.bankier.pl/wiadomosc/Testy-spalinowe-mogly-spalic-europejska-koniunkture-7636747.html", "title": [], "lead": [], "text": []}
{"url": "https://www.bankier.pl/moto/nissan-prezentuje-mocniejsza-wersje-swojego-elektryka-nissana-leaf-2232/", "title": ["Nissan prezentuje mocniejsz\u0105 wersj\u0119 swojego elektryka \u2013 nissana leaf"], "lead": ["Nissan potwierdzi\u0142 ewolucj\u0119 odnosz\u0105cego sukcesy elektrycznego modelu leaf, og\u0142aszaj\u0105c wprowadzenie na rynek dw\u00f3ch wersji leaf 3.zero. Nowa oferta przypadnie do gustu szerszemu gronu nabywc\u00f3w samochod\u00f3w elektrycznych, a oba modele b\u0119dzie mo\u017cna zamawia\u0107 ju\u017c od 10 stycznia 2019 roku."], "text": ["Limited Edition", "Materia\u0142y dla medi\u00f3w", "\u0179r\u00f3d\u0142o: Nissan"]}
{"url": "https://www.bankier.pl/moto/nowy-mercedes-benz-cla-coupe-2226/", "title": ["Nowy mercedes-benz CLA coup\u00e9"], "lead": ["Na targach CES Mercedes-Benz prezentuje nowego CLA coup\u00e9 z udoskonalonym Asystentem Wn\u0119trza MBUX oraz funkcj\u0105 ENERGIZING COACH. Nowy model ustanawia tak\u017ce klasowe standardyw dziedzinie aerodynamiki i system\u00f3w wspomagaj\u0105cych kierowc\u0119 z gamy Intelligent Drive."], "text": ["Na targach CES Mercedes-Benz prezentuje nowego CLA coup\u00e9 z udoskonalonym Asystentem Wn\u0119trza MBUX oraz funkcj\u0105 ENERGIZING COACH. Nowy model ustanawia tak\u017ce klasowe standardyw dziedzinie aerodynamiki i system\u00f3w wspomagaj\u0105cych kierowc\u0119 z gamy Intelligent Drive.", "Dzi\u0119ki MBUX, pocz\u0105wszy od debiutu nowej Klasy A, Mercedes-Benz zrewolucjonizowa\u0142 spos\u00f3b obs\u0142ugi i komunikowania si\u0119 z samochodem. \u2013 Teraz \u201ewskakujemy\u201d na kolejny poziom i w segmencie aut kompaktowych wprowadzamy inteligentnego asystenta wn\u0119trza. Poprzez rozpoznawanie gest\u00f3w u\u0142atwia on intuicyjn\u0105 obs\u0142ug\u0119 (instrument\u00f3w) \u2013 powiedzia\u0142 Ola K\u00e4llenius, Cz\u0142onek Zarz\u0105du Daimler AG odpowiedzialny za prace badawcze w koncernie oraz za rozw\u00f3j w Mercedes-Benz Cars.", "Nowa generacja kompakt\u00f3w z gwiazd\u0105 wnios\u0142a znacz\u0105cy wk\u0142adw odm\u0142odzenie oraz zmian\u0119 wizerunku marki Mercedes-Benz.Szczeg\u00f3lnie istotny z punktu widzenia przejmowania i zatrzymywania klient\u00f3w jest w\u0142a\u015bnie model CLA. W 2013 r. CLA Coup\u00e9 trafi\u0142 do sprzeda\u017cy jako pierwszy kompaktowy Mercedes na ameryka\u0144skim rynku. W szczytowych momentach ponad dwie trzecie jego nabywc\u00f3w w USA je\u017adzi\u0142o wcze\u015bniej konkurencyjnymi modelami innych marek. \u015arednia wieku klient\u00f3w wybieraj\u0105cych ten model w Stanach Zjednoczonych by\u0142a o oko\u0142o 10 lat ni\u017csza od statystycznego nabywcy Mercedesa. Tak\u017ce w Europie w\u0142a\u015bciciele modelu plasowali si\u0119 w\u015br\u00f3d najm\u0142odszych w portfolio marki.", "W 2017 r. po\u0142owa europejskich nabywc\u00f3w CLA je\u017adzi\u0142a wcze\u015bniej modelami marek konkurencyjnych. Ponad 75% u\u017cytkownik\u00f3w modelu ze Starego Kontynentu \u2013 czy to wersji coup\u00e9, czy Shooting Brake \u2013 na sw\u00f3j nast\u0119pny samoch\u00f3d ponownie wybiera\u0142o Mercedesa. Sumaryczna sprzeda\u017c pierwszej generacji CLA Coup\u00e9 oraz CLA Shooting Brake na poziomie 750 000 sztukw znacz\u0105cym stopniu przyczyni\u0142a si\u0119 do sukcesu rodziny kompaktowych aut spod znaku tr\u00f3jramiennej gwiazdy.", "Materia\u0142y prasowe", "W ci\u0105gu pierwszego roku po debiucie nowy CLA b\u0119dzie dost\u0119pny tak\u017cew specjalnej, limitowanej wersji Edition 1. Jej ekskluzywny charakter podkre\u015bla szereg wizualnych akcent\u00f3w, wyr\u00f3\u017cniaj\u0105cych j\u0105 zar\u00f3wno w zakresie wygl\u0105du zewn\u0119trznego, jak i wystroju wn\u0119trza.", "Nowy CLA b\u0119dzie wytwarzany w w\u0119gierskiej fabryce Mercedes-Benzw Kecskem\u00e9t. Pierwsze egzemplarze modelu trafi\u0105 na europejski rynekw maju 2019 r.", "Po\u0142\u0105czenie wyd\u0142u\u017conej linii dachu i bezramkowych szyb nadaje CLA Coup\u00e9 niepowtarzalny charakter \u2013 sportowy i elegancki zarazem. Profil pasa przedniego nawi\u0105zuje do \u201erekiniego\u201d nosa, a d\u0142ug\u0105 pokryw\u0119 silnika zdobi\u0105 muskularne wybrzuszenia.", "Sportow\u0105 \u201etwarz\u201d modelu CLA tworz\u0105 p\u0142askie reflektory w po\u0142\u0105czeniu z nisko poprowadzon\u0105 p\u0142aszczyzn\u0105 maski i \u201ediamentowym\u201d grillem. Smuk\u0142e, dzielone tylne lampy i tablica rejestracyjna umieszczona na zderzaku sprawiaj\u0105, \u017ce jego nadwozie wydaje si\u0119 wyj\u0105tkowo szerokie.", "Dzi\u0119ki cofni\u0119ciu przedzia\u0142u pasa\u017cerskiego ty\u0142 nadwozia \u2013 typowy dla modeli GT \u2013 w zbalansowany spos\u00f3b \u0142\u0105czy elegancj\u0119 ze sportow\u0105 natur\u0105. Oszcz\u0119dny w rysunku profil definiuj\u0105 wyraziste linie. Szeroki rozstaw k\u00f3\u0142,wraz z poszerzonymi nadkolami podkre\u015blaj\u0105 dynamizm sylwetki CLA.", "Tak jak w Klasie A unikaln\u0105 architektur\u0119 wn\u0119trza w g\u0142\u00f3wnym stopniu tworzy awangardowy design kokpitu. Projektanci ca\u0142kowicie zrezygnowali z g\u00f3rnej zabudowy deski rozdzielczej. W rezultacie jej g\u0142\u00f3wny korpus rozci\u0105ga si\u0119 na ca\u0142\u0105 szeroko\u015b\u0107 kabiny. Kolejnym atrakcyjnym akcentem s\u0105 nawiewy utrzymane w sportowej stylizacji.", "Tak\u017ce w zakresie dynamiki jazdy nowy CLA spe\u0142nia obietnic\u0119, jak\u0105 sk\u0142ada jego sylwetka: szeroki rozstaw k\u00f3\u0142 (w por\u00f3wnaniu z poprzednikiem: +63 mmz przodu, +55 mm z ty\u0142u) i ni\u017cej po\u0142o\u017cony \u015brodek ci\u0119\u017cko\u015bci to kluczowe powody, dla kt\u00f3rych CLA ma najbardziej sportow\u0105 charakterystyk\u0119 prowadzenia spo\u015br\u00f3d wszystkich nowych kompakt\u00f3w Mercedesa. Specyfikacja techniczna obejmuje wielowahaczow\u0105 o\u015b tyln\u0105, montowanyw standardzie uk\u0142ad kierowniczy Direct-Steer oraz o\u015b przedni\u0105z hydromocowaniami. Na \u017cyczenie dost\u0119pne jest t\u0142umienie adaptacyjne, pozwalaj\u0105ce kierowcy na wyb\u00f3r pomi\u0119dzy komfortowym b\u0105d\u017a bardziej bezkompromisowym, sportowym zestrojeniem amortyzator\u00f3w. Gama k\u00f3\u0142 obejmuje obr\u0119cze o \u015brednicy od 16 do 19 cali, standardowo z ogumieniemw rozmiarze od 205/60 R16 do 225/40 R19. System ESP\u00ae zestrojono specjalnie z my\u015bl\u0105 o potencjalnie wysokich pr\u0119dko\u015bciach w zakr\u0119tachi dynamice jazdy.", "Rok temu, podczas targ\u00f3w elektroniki u\u017cytkowej CES w Las Vegas, swoj\u0105 premier\u0119 \u015bwi\u0119towa\u0142 system inforozrywki Mercedes-Benz User Experience \u2013i wywo\u0142a\u0142 ogromne zainteresowane. Wydajny komputer, doskona\u0142a jako\u015b\u0107 interfejsu i grafiki, konfigurowalny ekran, kolorowy wy\u015bwietlacz head-up, nawigacja z rozszerzon\u0105 rzeczywisto\u015bci\u0105, oprogramowanie ze zdolno\u015bciami uczenia si\u0119 oraz \u201eHej, Mercedes\u201d, czyli s\u0142owo klucz do aktywacji obs\u0142ugi g\u0142osowej \u2013 to wszystko zdefiniowa\u0142o na noweo motoryzacyjne standardy. W\u0142a\u015bnie w ten spos\u00f3b Mercedes-Benz rewolucjonizuje obs\u0142ug\u0119i komunikacj\u0119 z autem. Teraz producent wprowadza system inforozrywki na kolejny poziom. Asystent Wn\u0119trza MBUX u\u0142atwia intuicyjn\u0105 obs\u0142ug\u0119 instrument\u00f3w. Z kolei sterowanie g\u0142osowe rozpoznaje tematyczne odpowiedzi w coraz wi\u0119kszej liczbie dziedzin. Ze wzgl\u0119du na nieustanny rozw\u00f3j systemu mo\u017ce tak\u017ce uwzgl\u0119dnia\u0107 lokalnych dostawc\u00f3w tre\u015bci.", "\u201e", "\u201d \u2013 m\u00f3wi Sajjad Khan, Cz\u0142onek Zarz\u0105du Mercedes-Benz Cars odpowiedzialny za CASE oraz pojazdy cyfrowe. \u201e", "\u201d.", "Dzi\u0119ki rozpoznawaniu gest\u00f3w Asystent Wn\u0119trza MBUX w nowym Mercedesie CLA wprowadza motoryzacyjn\u0105 inteligencj\u0119 na nowy poziom.Innowacyjna technika sprawia, \u017ce MBUX wspomaga podr\u00f3\u017cuj\u0105cych i sprawia,\u017ce korzystanie z r\u00f3\u017cnych funkcji z zakresu inforozrywki oraz komfortujest jeszcze \u0142atwiejsze i bardziej intuicyjne. Asystent Wn\u0119trza dzia\u0142a w trybie bezdotykowym, zar\u00f3wno w \u015bwietle dziennym, jak i w ca\u0142kowitej ciemno\u015bci. Pozwala on na dostosowanie zawarto\u015bci ekranu, gdy tylko r\u0119ka u\u017cytkownika zbli\u017cy si\u0119 do deski rozdzielczej lub panelu dotykowego na konsoli \u015brodkowej. W aktywnym menu pod\u015bwietlone zostaj\u0105 w\u00f3wczas poszczeg\u00f3lne elementy. Co wi\u0119cej, system jest w stanie rozr\u00f3\u017cni\u0107 intencje kierowcy i pasa\u017ceraz przodu \u2013 wie w ten spos\u00f3b, dla kogo aktywowa\u0107 np. funkcj\u0119 masa\u017cu fotela.", "Asystent Wn\u0119trza oferuje tak\u017ce funkcj\u0119 \u201eulubionych\u201d. Dost\u0119p do niejuzyskuje si\u0119, przytrzymuj\u0105c nad konsol\u0105 \u015brodkow\u0105 d\u0142o\u0144 z rozstawionymi palcami: \u015brodkowym i wskazuj\u0105cym (na kszta\u0142t litery \u201eV\u201d). W ten spos\u00f3b mo\u017cna wywo\u0142a\u0107 dowolne polecenie obs\u0142ugiwane poprzez MBUX.Jedn\u0105 z ulubionych, typowych komend jest: \u201enawiguj/prowad\u017a mnie do domu\u201d. Poniewa\u017c system jest w stanie niezawodnie rozpozna\u0107, kto go obs\u0142uguje, zar\u00f3wno kierowca, jak i pasa\u017cer z przodu mog\u0105 do jednakowego gestu przypisa\u0107 r\u00f3\u017cne adresy.", "S\u0105 i inne funkcje, kt\u00f3re mo\u017cna intuicyjnie obs\u0142ugiwa\u0107 bez potrzeby \u201etrenowania\u201d odpowiednich gest\u00f3w: na przyk\u0142ad w ciemno\u015bci lampk\u0119do czytania w\u0142\u0105cza si\u0119 lub wy\u0142\u0105cza poprzez kr\u00f3tkie wyci\u0105gni\u0119cie d\u0142oniw kierunku lusterka wstecznego. Je\u015bli po zmroku kierowca si\u0119gniedo niezaj\u0119tego fotela, o\u015bwietlenie samo si\u0119 w\u0142\u0105czy. Dzi\u0119ki \u0142atwiej znale\u017a\u0107 le\u017c\u0105ce na siedzeniu przedmioty. Gdy tylko d\u0142o\u0144 zostanie cofni\u0119ta, \u015bwiat\u0142o automatycznie zga\u015bnie.", "CLA oferuje tak\u017ce najnowsz\u0105 obs\u0142ug\u0119 g\u0142osow\u0105, kt\u00f3ra r\u00f3wnie\u017c korzystaz funkcji rozpoznawania zaj\u0119to\u015bci fotela. Asystent g\u0142osowy odpowiadana komendy tylko tej osoby, kt\u00f3ra jako ostatnia aktywowa\u0142a system, wypowiadaj\u0105c fraz\u0119 \u201eHej, Mercedes\u201d. Mo\u017ce te\u017c rozpoznawa\u0107 i odpowiada\u0107na znacznie bardziej z\u0142o\u017cone zapytania (pocz\u0105tkowo na rynku ameryka\u0144skim), na przyk\u0142ad: \u201eKt\u00f3re przyjazne dzieciom azjatyckie restauracje w pobli\u017cu nie s\u0105 ani chi\u0144skie, ani japo\u0144skie?\u201d. MBUX potrafi zrozumie\u0107 skomplikowane pytania i szybko udziela\u0107 odpowiedzi w coraz wi\u0119kszej liczbie dziedzin, takich jak: sport (\u201eHej Mercedes, jak gra\u0142a dru\u017cyna San Francisco?\u201d), gie\u0142da (\u201eJak cena akcji Apple\u2019a wypada\u0142a na tle Microsoftu?\u201d), obliczenia (\u201eIle wynosi pierwiastek kwadratowy z 3?\u201d) czy wiedza og\u00f3lna (\u201eJak du\u017cy jest Teksas?\u201d, \u201eIle t\u0142uszczu ma awokado?\u201d).", "Kontrola komfortu ENERGIZING scala r\u00f3\u017cne funkcjonalno\u015bci z zakresu komfortu. Zupe\u0142n\u0105 nowo\u015bci\u0105 s\u0105 inteligentne rekomendacje pochodz\u0105ceod trenera ENERGIZING COACH, dost\u0119pne w ramach pakietu ENERGIZING Plus. Kontrola komfortu funkcji ENERGIZING korzysta z: klimatyzacji,konfiguracji foteli pod k\u0105tem ich wentylacji, podgrzewania oraz masa\u017cu,a tak\u017ce o\u015bwietlenia oraz nag\u0142o\u015bnienia, i tworzy okre\u015blony nastr\u00f3j, dopasowany do potrzeb oraz samopoczucia u\u017cytkownika.", "Nowo\u015bci\u0105 s\u0105 pakiety ENERGIZING z trenerem ENERGIZING COACH. Bazuj\u0105c na inteligentnym algorytmie, zale\u017cnie od sytuacji, us\u0142uga ta zaleca u\u017cytkownikowi skorzystanie z jednego z program\u00f3w. Podczas targ\u00f3w CES 2019 swoj\u0105 premier\u0119 \u015bwi\u0119tuje tak\u017ce smartwatch Mercedes-Benzvivoactive\u00ae 3. Je\u015bli kierowca u\u017cywa tego lub innego, przeno\u015bnego urz\u0105dzenia firmy Garmin\u00ae, (tzw. wearable), dok\u0142adno\u015b\u0107 zalece\u0144 ENERGIZING COACH zostaje zoptymalizowana z uwzgl\u0119dnieniem osobistych parametr\u00f3w, takich jak poziom stresu czy jako\u015b\u0107 snu. Celem jest tu zapewnienie podr\u00f3\u017cuj\u0105cym dobrego samopoczucia i relaksuj\u0105cych warunk\u00f3w nawet podczas d\u0142ugich, monotonnych podr\u00f3\u017cy. Co wi\u0119cej, na wy\u015bwietlaczu multimedi\u00f3w pojawia si\u0119 pomiar pulsu dokonany przez urz\u0105dzenie Garmina.", "Przed przeprowadzeniem pierwszych pomiar\u00f3w nowego CLA w tunelu aerodynamicznym, model przeby\u0142 wyd\u0142u\u017con\u0105 w stosunku do poprzednika faz\u0119 symulacji komputerowej. Ko\u0144cowym rezultatem procesu symulacji jest rekord wsp\u00f3\u0142czynnika oporu powietrza C", "\u00a0w tej klasie pojazd\u00f3w, wynosz\u0105cy 0,23.", "Prace optymalizacyjne prowadzono w \u015bcis\u0142ej wsp\u00f3\u0142pracy z projektantami;w szczeg\u00f3lno\u015bci skoncentrowano si\u0119 na os\u0142onie ch\u0142odnicy, wg\u0142\u0119bieniach lamp przeciwmg\u0142owych, a tak\u017ce tylnym zderzaku i na wysoko\u015bci dyfuzora.Nowo\u015bci\u0105 s\u0105 spojlery przy nadkolach wraz z pod\u0142u\u017cnymi \u201ep\u0142etwami\u201d \u2013 wspomagaj\u0105 one przep\u0142yw powietrza dooko\u0142a k\u00f3\u0142. Dodatkowe zabiegi zosta\u0142y przeprowadzone w zakresie projektu felga-opona w celu uzyskania najlepszych mo\u017cliwych parametr\u00f3w aerodynamicznych. Standardowo montowany system \u017caluzji za os\u0142on\u0105 ch\u0142odnicy reguluje przep\u0142yw powietrza przez komor\u0119 silnikow\u0105. Niemal ca\u0142kowita zabudowa podwozia zas\u0142aniaod spodu nie tylko przedzia\u0142 silnikowy i g\u0142\u00f3wn\u0105 cz\u0119\u015b\u0107 pod\u0142ogi, ale tak\u017ce elementy tylnej osi oraz dyfuzor.", "CLA oferuje najnowsze systemy wsparcia kierowcy, zapewniaj\u0105ce najwy\u017cszy poziom aktywnego bezpiecze\u0144stwa w segmencie \u2013 w tym funkcje pochodz\u0105ce z Klasy S. Po raz pierwszy w okre\u015blonych sytuacjach model jest zdolnydo jazdy cz\u0119\u015bciowo autonomicznej. W tym celu monitoruje sytuacj\u0119na drodze: udoskonalone uk\u0142ady oparte na kamerach i radarach pozwalaj\u0105 mu rejestrowa\u0107 drog\u0119 do 500 m przed pojazdem. Funkcje asystuj\u0105ce wykorzystuj\u0105 te\u017c dane z map i nawigacji. Przyk\u0142adowo, aktywna kontrola odleg\u0142o\u015bci\u00a0", "\u00a0\u2013 element pakietu bezpiecze\u0144stwa jazdy \u2013 mo\u017ce wspiera\u0107 kierowc\u0119 w licznych sytuacjach,a tak\u017ce predykcyjnie, w wygodny spos\u00f3b regulowa\u0107 pr\u0119dko\u015b\u0107 autanp. podczas zbli\u017cania si\u0119 do zakr\u0119t\u00f3w, skrzy\u017cowa\u0144 lub rond. Na pok\u0142adzie s\u0105 tak\u017ce inne systemy, m.in.\u00a0", ", kt\u00f3ry w razie konieczno\u015bci samoczynnie wyhamuje samoch\u00f3d na swoim pasie,oraz intuicyjny w dzia\u0142aniu aktywny asystent zmiany pasa ruchu \u2013\u00a0", ".", "Materia\u0142y prasowe", "Standardowo nowy CLA jest oferowany z ulepszonym uk\u0142adem\u00a0", ". Zale\u017cnie od sytuacji mo\u017ce on skutecznie zapobiec lub pom\u00f3cw z\u0142agodzeniu skutk\u00f3w kolizji polegaj\u0105cej na najechaniu na wolniejszy, hamuj\u0105cy lub stoj\u0105cy pojazd. System wykrywa tak\u017ce przechodni\u00f3wi rowerzyst\u00f3w.", "Uk\u0142ad aktywnego utrzymania pasa ruchu\u00a0", "(tak\u017ce montowany w standardzie) mo\u017ce ostrzega\u0107 kierowc\u0119 poprzez impulsy na kierownicy, gdy samoch\u00f3d nieumy\u015blnie opuszcza sw\u00f3j pas podczas jazdyz pr\u0119dko\u015bciami w zakresie 60-200 km/h. Je\u015bli przekroczy lini\u0119 ci\u0105g\u0142\u0105, system potrafi koryguje pas ruchu poprzez uruchomienie hamulc\u00f3w po lewej lub prawej stronie pojazdu. W przypadku linii przerywanej do takiej interwencji dochodzi tylko wtedy, gdy wyst\u0105pi zagro\u017cenie kolizji z pojazdem znajduj\u0105cym si\u0119 na s\u0105siednim pasie (dotyczy to r\u00f3wnie\u017c ruchu z przeciwka).", "\u00a0potrafi rozpozna\u0107 ryzyko uderzenia w ty\u0142 samochodu.Je\u015bli niebezpiecze\u0144stwo kolizji narasta, system mo\u017ce te\u017c uruchomi\u0107 hamulce w trakcie postoju, zmniejszaj\u0105c w ten spos\u00f3b wstrz\u0105s spowodowany wypadkiem i minimalizuj\u0105c ryzyko odniesienia obra\u017ce\u0144.", "Kolejny przyk\u0142ad transferu rozwi\u0105za\u0144 technicznych do klasy kompaktowej stanowi\u0105 opcjonalne reflektory MULTIBEAM LED. Elektronicznie sterowana regulacja zapewnia im ekstremalnie szybk\u0105 i precyzyjn\u0105 reakcj\u0119 na zmieniaj\u0105ce si\u0119 warunki drogowe. W ka\u017cdym reflektorze znajduje si\u011918 osobno sterowanych diod LED o barwie \u015bwiat\u0142a dziennego \u2013 przyjaznego dla oczu i sprzyjaj\u0105cego koncentracji. Efekt: droga przed autem jest o\u015bwietlona jasno i dok\u0142adnie. Na \u017cyczenie dost\u0119pne s\u0105 tak\u017ce wysokowydajne reflektory LED High Performance. Standardowo CLA jest wyposa\u017conyw lampy halogenowe ze zintegrowanymi LED-owymi \u015bwiat\u0142ami do jazdy dziennej. R\u00f3wnie\u017c tylne lampy mog\u0105 w ca\u0142o\u015bci korzysta\u0107 z diod LED.", "Na targach w Las Vegas nowy CLA zadebiutuje w wersji CLA 250, nap\u0119dzanej 4-cylindrowym silnikiem benzynowym (165 kW/225 KM, 350 Nm), po\u0142\u0105czonym z dwusprz\u0119g\u0142ow\u0105 przek\u0142adni\u0105 7G-DCT (zu\u017cycie paliwa w cyklu \u0142\u0105czonym: 6,1-6,3 l/100 km, emisje CO", "\u00a0w cyklu \u0142\u0105czonym: 140-143 g/km; warto\u015bci wst\u0119pne). Z chwil\u0105 wprowadzenia na rynek w maju br. do wyboru b\u0119dzie szeroka gama jednostek benzynowych i wysokopr\u0119\u017cnych, wsp\u00f3\u0142pracuj\u0105cych ze skrzyniami manualnymi lub dwusprz\u0119g\u0142owymi,w tym czteronap\u0119dowe odmiany 4MATIC.", "\u0179r\u00f3d\u0142o: Mercedes-Benz"]}
{"url": "https://www.bankier.pl/moto/reuters-fiat-chrysler-zaplaci-kare-za-manipulowanie-emisja-spalin-2237/", "title": ["Reuters: Fiat Chrysler zap\u0142aci kar\u0119 za manipulowanie emisj\u0105 spalin"], "lead": ["Fiat Chrysler Automobiles ma zap\u0142aci\u0107 ponad 700 mln dol. kary w zwi\u0105zku z tocz\u0105c\u0105 si\u0119 przed departamentem sprawiedliwo\u015bci spraw\u0105 manipulowania przy pomiarach emisji spalin w samochodach z silnikami diesla \u2013", " donosi agencja Reutera powo\u0142uj\u0105c si\u0119 na swoje \u017ar\u00f3d\u0142a", "."], "text": ["Fiat Chrysler Automobiles ma zap\u0142aci\u0107 ponad 700 mln dol. kary w zwi\u0105zku z tocz\u0105c\u0105 si\u0119 przed departamentem sprawiedliwo\u015bci spraw\u0105 manipulowania przy pomiarach emisji spalin w samochodach z silnikami diesla \u2013", ".", "Sprawa dotyczy zarzut\u00f3w ze strony ameryka\u0144skiego wymiaru sprawiedliwo\u015bci i samych klient\u00f3w, kt\u00f3rzy nabyli felerne modele samochod\u00f3w produkcji ameryka\u0144sko-w\u0142oskiego przedsi\u0119biorstwa. Mowa nawet o 104\u00a0000 autach z silnikami wysokopr\u0119\u017cnymi, w kt\u00f3rych zainstalowano tzw. urz\u0105dzenia zak\u0142\u00f3caj\u0105ce.", "Fiat Chrysler Automobiles ma, wed\u0142ug informacji od trzech os\u00f3b zwi\u0105zanych ze spraw\u0105, zap\u0142aci\u0107 311 mln dol. kary organom nadzoru rz\u0105du Stan\u00f3w Zjednoczonych i stanu Kalifornia. Do tego musi doliczy\u0107 75 mln dol. na pokrycie koszt\u00f3w \u015bledztwa oraz 280 mln dol. na spe\u0142nienie \u017c\u0105da\u0144 poszkodowanych posiadaczy samochod\u00f3w.", "Oficjalne og\u0142oszenie wyroku ma nast\u0105pi\u0107 dzisiaj, w czwartek 10 stycznia 2019 roku. Problematyczne egzemplarze pochodz\u0105 z rocznik\u00f3w 2014-2016. W 2017 roku FCA wywalczy\u0142o jednak mo\u017cliwo\u015b\u0107 aktualizacji oprogramowania pok\u0142adowego steruj\u0105cego uk\u0142adem spalania tak, \u017ceby nap\u0119d spe\u0142nia\u0142 normy emisji spalin. Firma nadal musi jednak odpowiedzie\u0107 za pierwotne wprowadzenie na rynek samochod\u00f3w z urz\u0105dzeniami zak\u0142\u00f3caj\u0105cymi.", "Co ciekawe, do pieni\u0119dzy wyp\u0142acanych klientom do\u0142o\u017cy si\u0119 Bosch, kt\u00f3ry dostarcza\u0142 Fiatowi komponent\u00f3w do silnik\u00f3w diesla. Niemiecka sp\u00f3\u0142ka ma wyp\u0142aci\u0107 30 mln dol. Sprawa dziwi o tyle, \u017ce w przypadku dostarczania podobnie w\u0105tpliwych moralnie i prawnie urz\u0105dze\u0144 Volkswagenowi, za\u017c\u0105da\u0142 od niemieckiego producenta przeniesienia odpowiedzialno\u015bci za stosowanie tych urz\u0105dze\u0144 w ca\u0142o\u015bci na sp\u00f3\u0142k\u0119 z Wolfsburga."]}
{"url": "https://www.bankier.pl/moto/credit-agricole-rusza-z-oferta-wynajmu-samochodow-2239/", "title": ["Credit Agricole rusza z ofert\u0105 wynajmu samochod\u00f3w"], "lead": ["Sp\u00f3\u0142ki grupy Credit Agricole w Polsce w ramach synergii swoich dzia\u0142a\u0144 przygotowa\u0142y specjaln\u0105 ofert\u0119 na d\u0142ugoterminowy wynajem samochod\u00f3w. Ofert\u0119 otrzyma\u0142a wyselekcjonowana grupa najbardziej lojalnych klient\u00f3w banku CABP."], "text": ["Sp\u00f3\u0142ki grupy Credit Agricole w Polsce w ramach synergii swoich dzia\u0142a\u0144 przygotowa\u0142y specjaln\u0105 ofert\u0119 na d\u0142ugoterminowy wynajem samochod\u00f3w. Ofert\u0119 otrzyma\u0142a wyselekcjonowana grupa najbardziej lojalnych klient\u00f3w banku CABP.", "Oferta przygotowana zosta\u0142a wsp\u00f3lnie przez Credit Agricole Bank Polska, Europejski Fundusz Leasingowy (EFL) i Carefleet. Specjaln\u0105 ofert\u0105 obj\u0119tych zosta\u0142o pi\u0119\u0107 tysi\u0119cy klient\u00f3w Premium oraz VIP, posiadaj\u0105cych konto w CABP od co najmniej 12 miesi\u0119cy.", "Od po\u0142owy listopada wybrani klienci otrzymuj\u0105 specjaln\u0105 komunikacj\u0119 listow\u0105 w niestandardowym formacie 3D. List zawiera indywidualne dane do logowania oraz odno\u015bnik do strony www, na kt\u00f3rej znajdzie wszystkie informacje na temat oferty oraz formularz kontaktowy. Akcja dodatkowo zostanie wsparta komunikacj\u0105 z Contact Center oraz wiadomo\u015bciami SMS.", "Klienci mog\u0105 wybra\u0107 auto na wynajem spo\u015br\u00f3d trzech modeli: BMW 320i, BMW 120i/BMW 118i lub Suzuki Swift 1.2. Wynajem pojazd\u00f3w oferowany jest na bardzo preferencyjnych warunkach:", "\n\u2013 umowa od 12 do 60 miesi\u0119cy;", "\n\u2013 bezp\u0142atna obs\u0142uga serwisowa i wsparcie opiekuna technicznego w razie awarii pojazdu;", "\n\u2013 mo\u017cliwo\u015b\u0107 wykupu lub wymiany auta na nowe po sko\u0144czonej umowie.", "Od kilku miesi\u0119cy z podobnej promocyjnej oferty mog\u0105 korzysta\u0107 pracownicy firm, kt\u00f3re s\u0105 klientami korporacyjnymi CABP.", "\u0179r\u00f3d\u0142o: Credit Agricole Bank Polska"]}
{"url": "https://www.bankier.pl/moto/jaguar-land-rover-masowo-tnie-zatrudnienie-2244/", "title": ["Jaguar Land Rover masowo tnie zatrudnienie"], "lead": ["Jaguar Land Rover zapowiedzia\u0142, \u017ce zwolni 5000 pracownik\u00f3w \u2013 donosi ", "BBC", ". Zwolnienia obejm\u0105 przede wszystkim stanowiska kierownicze, zwi\u0105zane z reklam\u0105 i administracyjne, jednak sp\u00f3\u0142ka nie wyklucza redukcji etat\u00f3w pracownik\u00f3w produkcji."], "text": ["Jaguar Land Rover zapowiedzia\u0142, \u017ce zwolni 5000 pracownik\u00f3w \u2013 donosi ", ". Zwolnienia obejm\u0105 przede wszystkim stanowiska kierownicze, zwi\u0105zane z reklam\u0105 i administracyjne, jednak sp\u00f3\u0142ka nie wyklucza redukcji etat\u00f3w pracownik\u00f3w produkcji.", "Zwolnienia w Jaguar Land Rover obejm\u0105 5000 pracownik\u00f3w z 40 000 si\u0142y roboczej w Wielkiej Brytanii. Redukcje s\u0105 cz\u0119\u015bci\u0105 planu ci\u0119cia koszt\u00f3w o warto\u015bci 2,5 mld funt\u00f3w. Masowa likwidacja etat\u00f3w jest podyktowana spadkiem sprzeda\u017cy w Chinach, spadkiem zainteresowania samochodami z silnikami diesla i obawy o konkurencyjno\u015b\u0107 Wielkiej Brytanii po brexicie.\u00a090 proc. samochod\u00f3w JLR to diesle, jednak firma inwestuje w auta elektryczne i hybrydowe.", "Chi\u0144ski\u00a0 rynek jest najbardziej rentowny dla JLR, jednak sprzeda\u017c tam spad\u0142a w ostatnich miesi\u0105cach o prawie 50 proc. przez ostro\u017cno\u015b\u0107 chi\u0144czyk\u00f3w w zwi\u0105zku z globalnymi napi\u0119ciami w handlu.", "W grudniu pisali\u015bmy o planowanych zwolnieniach ", ". Powody by\u0142y takie same, jak przy kolejnym og\u0142oszeniu redukcji etat\u00f3w, czyli spadek sprzeda\u017cy diesli i brexit."]}
{"url": "https://www.bankier.pl/moto/ponad-1-mln-uzywanych-aut-sprowadzono-do-polski-w-2018-r-2248/", "title": ["Ponad 1 mln u\u017cywanych aut sprowadzono do Polski w 2018 r."], "lead": ["W 2018 r. do Polski sprowadzono ponad 1 mln u\u017cywanych samochod\u00f3w, czyli o ponad 7 proc. wi\u0119cej ni\u017c w rok wcze\u015bniej. \u015aredni wiek tych aut to blisko 12 lat \u2013 poda\u0142 w czwartek Instytut Bada\u0144 Rynku Motoryzacyjnego \u201eSamar\u201d. Dodano, \u017ce ponad po\u0142owa sprowadzonych aut pochodzi\u0142a z Niemiec."], "text": ["W 2018 r. do Polski sprowadzono ponad 1 mln u\u017cywanych samochod\u00f3w, czyli o ponad 7 proc. wi\u0119cej ni\u017c w rok wcze\u015bniej. \u015aredni wiek tych aut to blisko 12 lat \u2013 poda\u0142 w czwartek Instytut Bada\u0144 Rynku Motoryzacyjnego \u201eSamar\u201d. Dodano, \u017ce ponad po\u0142owa sprowadzonych aut pochodzi\u0142a z Niemiec.", "Jak czytamy w raporcie \u201eSamar\u201d, \u201eto czwarty pod wzgl\u0119dem wielko\u015bci rezultat w historii\u201d.", "Autor raportu Micha\u0142 Hady\u015b podkre\u015bli\u0142, \u017ce \u201enadal sprowadzamy starocie, a najpopularniejszym rocznikiem jest 2007\u2033. Wiek samochod\u00f3w si\u0119ga blisko 12 lat i wynosi \u015brednio 11 lat i 10 miesi\u0119cy\u201d. \u201eNajwi\u0119cej, a\u017c 58 proc. aut jest importowanych z Niemiec, z Francji 9 proc., z Belgii 7 proc.\u201d \u2013 dodaje.", "Samar poda\u0142, \u017ce najwi\u0119cej aut sprowadzono do Wielkopolski i Mazowsza, w tych regionach udzia\u0142 w krajowym imporcie wynosi odpowiednio 12,4 proc. i 12,3 proc. Na trzecim miejscu, z udzia\u0142em 9,9 proc., plasuje si\u0119 wojew\u00f3dztwo \u015bl\u0105skie. Najwi\u0119kszy wska\u017anik wzrostu importu odnotowano w wojew\u00f3dztwie podlaskim (+9,3 proc), najmniejszy \u2013 w Wielkopolskim (+5,7 proc.)\u201d.", "W raporcie podkre\u015blono r\u00f3wnie\u017c, \u017ce moda na stare diesle trwa. \u201eTrend 12-miesi\u0119czny wzr\u00f3s\u0142 do poziomu 43,1 proc. (dane dotycz\u0105 samochod\u00f3w osobowych z pomini\u0119ciem minibus\u00f3w zbudowanych na bazie aut u\u017cytkowych)\u201d. \u201eOstatnio taki wynik obserwowali\u015bmy w maju 2016 roku, jednak wtedy udzia\u0142 ten spada\u0142 z miesi\u0105ca na miesi\u0105c, a teraz ro\u015bnie nieprzerwanie od maja 2017 roku. W samym grudniu udzia\u0142 diesla wyni\u00f3s\u0142 43,8 proc\u201d \u2013 podano w raporcie.", "Prezes instytutu \u201eSamar\u201d Wojciech Drzewiecki doda\u0142, \u017ce \u201ena pocieszenie pozostaje fakt, \u017ce cho\u0107 udzia\u0142 silnik\u00f3w wysokopr\u0119\u017cnych ro\u015bnie, s\u0105 one m\u0142odsze od silnik\u00f3w benzynowych\u201d. \u201eStatystycznie diesel sprowadzony w 2018 roku mia\u0142 10 lat i 8 miesi\u0119cy, podczas gdy wersje benzynowe \u2013 \u015brednio 13 lat\u201d \u2013 zaznaczy\u0142.", "Najwi\u0119cej aut zasilanych olejem nap\u0119dowych sprowadzano z Niemiec, Francji i Belgii. Te trzy kraje stanowi\u0105 80 proc. importu diesla.", "\u201eW 2018 r. \u0142\u0105cznie zarejestrowanych zosta\u0142o ponad 1,6 mln aut. Wcze\u015bniejszy rekord ponad 1,5 mln auta, odnotowany zosta\u0142 w 2008 roku, ale wtedy za przyrost parku odpowiada\u0142 g\u0142\u00f3wnie najwi\u0119kszy w historii import u\u017cywanych (prawie 1,2 mln sztuk). Ciekawie prezentuje si\u0119 struktura rejestracji ze wzgl\u0119du na typ klienta w 2018 roku. W przypadku importu \u2013 97 proc. aut zarejestrowa\u0142y osoby prywatne. W przypadku samochod\u00f3w nowych prywatni nabywcy stanowi\u0105 zaledwie 26 proc \u201d \u2013 napisano.", "W raporcie zaznaczono, \u017ce \u201eod momentu wej\u015bcia Polski do Unii Europejskiej (1 maja 2004 roku) import u\u017cywanych samochod\u00f3w wyni\u00f3s\u0142 13,3 mln aut\u201d. Jak czytamy, w tym samym czasie zarejestrowanych zosta\u0142o 5,5 mln nowych samochod\u00f3w. Podkre\u015blono, \u017ce auta, kt\u00f3re wyjecha\u0142y w ramach reeksportu i ponownie wr\u00f3ci\u0142y w ramach importu, liczone s\u0105 podw\u00f3jnie. (PAP)", "autor: Longina Grzeg\u00f3rska-Szpyt", "lgs/ amac/"]}
{"url": "https://www.bankier.pl/moto/ford-zwolni-tysiace-pracownikow-2247/", "title": ["Ford zwolni tysi\u0105ce pracownik\u00f3w"], "lead": ["Ford og\u0142osi\u0142 redukcj\u0119 tysi\u0119cy etat\u00f3w, opuszczenie nierentownych rynk\u00f3w i zaprzestanie produkcji linii przynosz\u0105cych straty, aby osi\u0105gn\u0105\u0107 6-proc. mar\u017c\u0119 operacyjn\u0105 w Europie \u2013 ", "podaje Reuters", "."], "text": ["Ford og\u0142osi\u0142 redukcj\u0119 tysi\u0119cy etat\u00f3w, opuszczenie nierentownych rynk\u00f3w i zaprzestanie produkcji linii przynosz\u0105cych straty, aby osi\u0105gn\u0105\u0107 6-proc. mar\u017c\u0119 operacyjn\u0105 w Europie \u2013 ", ".", "Ford w przedstawionym o\u015bwiadczeniu w czwartek 10 stycznia poda\u0142, \u017ce b\u0119dzie d\u0105\u017cy\u0142 do wyj\u015bcia z segmentu multivan\u00f3w. Odejdzie r\u00f3wnie\u017c od produkcji automatycznych skrzy\u0144 bieg\u00f3w we Francji, a tak\u017ce dokona przegl\u0105du swoich operacji w Rosji.", "Jak podaje Reuters, Steven Armstrong wiceprezes Forda w Europie, na Bliskim Wschodzie i w Afryce powiedzia\u0142 w o\u015bwiadczeniu, \u017ce firma podejmuje zdecydowane kroki, aby przekszta\u0142ci\u0107 dzia\u0142alno\u015b\u0107 Forda na rynku europejskim.", "Dramatyczny dla Forda by\u0142 trzeci kwarta\u0142 2018 roku, kiedy to wygenerowa\u0142 strat\u0119 245 mln przed opodatkowaniem i odsetkami.", "Na razie wiceprezes odm\u00f3wi\u0142 wskazania dok\u0142adnej skali redukcji etatow, poniewa\u017c firma jest na etapie negocjacji ze zwi\u0105zkami zawodowymi. W o\u015bwiadczeniu jest jedynie mowa o \u201etysi\u0105cach\u201d zwolnionych pracownik\u00f3w. Na razie rozmowy tocz\u0105 si\u0119 w zak\u0142adzie Saarlouis w Niemczech, gdzie zatrudnionych jest ponad 6 tysi\u0119cy os\u00f3b. Zwolnienia tam podyktowane s\u0105 ewentualnym zaprzestaniem produkcji modelu Ford C-Max."]}
{"url": "https://www.bankier.pl/moto/w-rybniku-rusza-system-carsharingu-aut-elektrycznych-2255/", "title": ["W Rybniku rusza system carsharingu aut elektrycznych"], "lead": ["Od czwartku w Rybniku mo\u017cna korzysta\u0107 z wypo\u017cyczalni samochod\u00f3w elektrycznych. System carsharingu \u2013 czyli wsp\u00f3lnego u\u017cytkowania aut \u2013 uruchomi\u0142a firma GreenGoo. Koszt wypo\u017cyczenia samochodu to nieca\u0142a z\u0142ot\u00f3wka za minut\u0119."], "text": ["Od czwartku w Rybniku mo\u017cna korzysta\u0107 z wypo\u017cyczalni samochod\u00f3w elektrycznych. System carsharingu \u2013 czyli wsp\u00f3lnego u\u017cytkowania aut \u2013 uruchomi\u0142a firma GreenGoo. Koszt wypo\u017cyczenia samochodu to nieca\u0142a z\u0142ot\u00f3wka za minut\u0119.", "Dla lokalnych w\u0142adz korzystanie z samochod\u00f3w elektrycznych to jeden ze sposob\u00f3w ograniczania smogu, kt\u00f3ry w Rybniku jest szczeg\u00f3lnie uci\u0105\u017cliwy, oraz jeden z element\u00f3w polityki zr\u00f3wnowa\u017conej mobilno\u015bci.", "Narastaj\u0105cy problem zanieczyszczenia powietrza, ogromna emisja spalin i efekt wszechobecnego smogu przekona\u0142 nas do tego, aby mieszka\u0144com zapewni\u0107 wy\u0142\u0105cznie samochody w 100 proc. elektryczne \u2013 powiedzia\u0142 Krzysztof Gawa\u0142ek z firmy GreenGoo.", "Prezydent Rybnika Piotr Kuczera wskaza\u0142, \u017ce przyjmuj\u0105c plan zr\u00f3wnowa\u017conej mobilno\u015bci lokalne w\u0142adze zak\u0142ada\u0142y d\u0142ugofalow\u0105 i zr\u00f3\u017cnicowan\u0105 polityk\u0119. Zmiany zacz\u0119li\u015bmy od obni\u017cenia cen za przejazdy autobusami, sukcesywnie te\u017c wprowadzamy nowe kursy. Potem by\u0142 czas na infrastruktur\u0119 dla rowerzyst\u00f3w i wypo\u017cyczalni\u0119 rower\u00f3w, teraz jest czas na wsp\u00f3\u0142dzielone samochody \u2013 powiedzia\u0142 Kuczera.", "Aby skorzysta\u0107 z us\u0142ugi carsharingu w Rybniku wystarczy smartfon. Po pobraniu specjalnej aplikacji nale\u017cy si\u0119 zarejestrowa\u0107, uzupe\u0142ni\u0107 sw\u00f3j profil oraz doda\u0107 kart\u0119 p\u0142atnicz\u0105. Autorska aplikacja mobilna umo\u017cliwia otwarcie i zamkni\u0119cie pojazdu oraz uruchomienie silnika. Za realizacje p\u0142atno\u015bci odpowiada operator transakcji bezgot\u00f3wkowej PayU.", "Koszt u\u017cytkowania wypo\u017cyczonego przez GreenGoo samochodu elektrycznego to 99 groszy za minut\u0119. Operator nie pobiera op\u0142at za przejechane kilometry. Na razie miesza\u0144cy mog\u0105 wypo\u017cycza\u0107 elektryczne samochody osobowe BMW i3, ale \u2013 jak zapowiada Gawa\u0142ek \u2013 jego firma b\u0119dzie rozbudowywa\u0107 ofert\u0119 o samochody dostawcze. Wszystkie pojazdy b\u0119d\u0105 zeroemisyjne, w planie mamy tez rowery elektryczne \u2013 doda\u0142.", "Docelowo GreenGoo zainstaluje na terenie Rybnika co najmniej sze\u015b\u0107 punkt\u00f3w \u0142adowania pojazd\u00f3w elektrycznych. Do u\u017cytku zosta\u0142a oddana pierwsza z nich, na pl. Wolno\u015bci.", "Us\u0142uga wsp\u00f3\u0142dzielonej mobilno\u015bci GreenGoo \u015bwiadczona jest ju\u017c na terenie Katowic, Chorzowa i Sosnowca. Nied\u0142ugo strefa carsharingowa b\u0119dzie rozszerzona o Jastrz\u0119bie-Zdr\u00f3j, Cieszyn oraz Wis\u0142\u0119 w ramach wsp\u00f3\u0142pracy z jednostkami samorz\u0105du terytorialnego, a tak\u017ce o wszystkie kampusy Uniwersytetu \u015al\u0105skiego w Katowicach. Przedstawiciel operatora zapowiada zwi\u0119kszenie floty z kilkudziesi\u0119ciu do kilkuset pojazd\u00f3w. Do ko\u0144ca 2019 roku GreenGoo zainstaluje w regionie ponad 150 punkt\u00f3w \u0142adowania samochod\u00f3w elektrycznych.", "Od 1 lipca ub. roku \u2013 na mocy przepis\u00f3w ustawy o elektromobilno\u015bci \u2013 pojazdy o nap\u0119dzie elektrycznym i nap\u0119dzane wodorem mog\u0105 korzysta\u0107 z bezp\u0142atnego parkowania w centrach miast, czy w strefach czystego transportu, mog\u0105 r\u00f3wnie\u017c korzysta\u0107 z przywileju jazdy buspasami. Warunkiem jest jednak oznakowanie pojazdu specjaln\u0105 naklejk\u0105. W Rybniku, gdzie jest obecnie zarejestrowanych 29 aut elektrycznych, naklejki takie bezp\u0142atnie wydaje Wydzia\u0142 Komunikacji UM.", "W maju ub.r. grupa ING opublikowa\u0142a raport o elektromobilno\u015bci, przygotowany wsp\u00f3lnie z firm\u0105 doradcz\u0105 EY. Eksperci prognozuj\u0105, \u017ce do 2023 r. sprzeda\u017c samochod\u00f3w elektrycznych podwoi si\u0119; ich cena b\u0119dzie stopniowo spada\u0107, wraz z rozwojem technologicznym \u2013 obecnie pr\u00f3g rentowno\u015bci jest osi\u0105gany dopiero po przejechaniu 50 tys. km rocznie.", "W lutym ub.r. prezydent podpisa\u0142 ustaw\u0119 o elektromobilno\u015bci i paliwach alternatywnych. Nowe prawo zmierza do upowszechnienia w Polsce elektromobilno\u015bci oraz transportu z wykorzystaniem paliw alternatywnych. Ma to nast\u0105pi\u0107 poprzez stworzenie systemu zach\u0119t do zakupu aut elektrycznych, rozw\u00f3j infrastruktury do \u0142adowania, wsparcie tych technologii w transporcie publicznym. Ustawa nak\u0142ada na samorz\u0105dy obowi\u0105zek rozwoju ekologicznego transportu.", "Zgodnie z ustaw\u0105, do ko\u0144ca 2019 r. infrastruktura \u0142adowania b\u0119dzie powstawa\u0142a w miar\u0119 mo\u017cliwo\u015bci na zasadach komercyjnych. Potem okre\u015blone samorz\u0105dy (powy\u017cej 100 tys. mieszka\u0144c\u00f3w i 60 tys. samochod\u00f3w) powinny tworzy\u0107 plany budowy uzupe\u0142niaj\u0105cych je publicznych sieci. Samorz\u0105dy powinny wsp\u00f3\u0142pracowa\u0107 przy tym z dystrybutorami energii, a ci budowa\u0107 nast\u0119pnie stacje \u0142adowania, na ko\u0144cu wy\u0142aniaj\u0105c dla nich zarz\u0105dc\u00f3w. (PAP)", "autor: Krzysztof Konopka", "kon/ je/"]}
{"url": "https://www.bankier.pl/moto/komisja-pe-odrzucila-niekorzystne-dla-polski-propozycje-dotyczace-przewoznikow-2253/", "title": ["Komisja PE odrzuci\u0142a niekorzystne dla Polski propozycje dotycz\u0105ce przewo\u017anik\u00f3w"], "lead": ["Komisja transportu PE odrzuci\u0142a w czwartek najbardziej niekorzystne dla Polski propozycje przepis\u00f3w dotycz\u0105ce przewo\u017anik\u00f3w drogowych. Z g\u0142osowania zadowoleni s\u0105 polscy europos\u0142owie i minister infrastruktury Andrzej Adamczyk. Nie ko\u0144czy ono jednak prac nad regulacjami."], "text": ["Komisja transportu PE odrzuci\u0142a w czwartek najbardziej niekorzystne dla Polski propozycje przepis\u00f3w dotycz\u0105ce przewo\u017anik\u00f3w drogowych. Z g\u0142osowania zadowoleni s\u0105 polscy europos\u0142owie i minister infrastruktury Andrzej Adamczyk. Nie ko\u0144czy ono jednak prac nad regulacjami.", "Wprowadzenie nowych przepis\u00f3w (tzw. pakietu mobilno\u015bci), kt\u00f3re zak\u0142adaj\u0105 m.in obj\u0119cie przewo\u017anik\u00f3w drogowych regulacjami w sprawie delegowania pracownik\u00f3w, zaproponowa\u0142a Komisja Europejska. S\u0105 one niekorzystne dla firm z Europy \u015arodkowo-Wschodniej, w tym z Polski, kt\u00f3ra ma jedn\u0105 z najwi\u0119kszych flot transportowych w Unii Europejskiej. Wed\u0142ug przeciwnik\u00f3w tych propozycji s\u0105 one protekcjonistyczne, bo wypychaj\u0105 te przedsi\u0119biorstwa z rynk\u00f3w kraj\u00f3w Europy Zachodniej.", "W czwartek w komisji transportu PE g\u0142osowano nad projektami sprawozda\u0144 do projektu nowych przepis\u00f3w. Te sprawozdania mia\u0142y by\u0107 podstaw\u0105 do dalszych prac nad ostatecznym kszta\u0142tem nowych regulacji \u2013 negocjacji z Rad\u0105 UE (krajami cz\u0142onkowskimi).", "Co wa\u017cne, w czwartek odrzucono najwa\u017cniejsze z tych sprawozda\u0144 autorstwa europos\u0142anki Merji Kyllonen. Zak\u0142ada\u0142o ono wy\u0142\u0105czenie z przepis\u00f3w o delegowaniu tzw. przewoz\u00f3w bilateralnych (z kraju, w kt\u00f3rym mie\u015bci si\u0119 siedziba firmy do innego pa\u0144stwa). Dla polskich przewo\u017anik\u00f3w wa\u017cna by\u0142a jednak przede wszystkim zawarta w tym sprawozdaniu propozycja obj\u0119cie delegowaniem transportu mi\u0119dzynarodowego, czyli mi\u0119dzy dwoma krajami, w kt\u00f3rych nie znajduje si\u0119 siedziba firmy transportowej. Na tym europejskim rynku aktywnie dzia\u0142aj\u0105 polskie firmy. Komisja transportu odrzuci\u0142a jednak te niekorzystne dla Polski przepisy.", "Wynikiem tego g\u0142osowania usatysfakcjonowany jest minister infrastruktury Andrzej Adamczyk. Wynik dzisiejszych g\u0142osowa\u0144 (\u2026) jest korzystniejszy, ani\u017celi jeszcze przewidywali\u015bmy to wczoraj. Dzi\u0119ki ci\u0119\u017ckiej pracy europarlamentarzyst\u00f3w, dzi\u0119ki ci\u0119\u017ckiej pracy bran\u017cy transportu mi\u0119dzynarodowego, dzi\u0119ki tak\u017ce wysi\u0142kom ministr\u00f3w transportu na poziomie politycznym, uda\u0142o si\u0119 doprowadzi\u0107 do tego, \u017ce po dzisiejszym g\u0142osowaniu transport mi\u0119dzynarodowy nie jest obj\u0119ty delegowaniem \u2013 o\u015bwiadczy\u0142 Adamczyk na spotkaniu z dziennikarzami w Brukseli.", "Minister podkre\u015bli\u0142 jednak, \u017ce g\u0142osowanie jest tylko pewnym etapem i nie ko\u0144czy prac nad ostatecznym kszta\u0142tem przepis\u00f3w. B\u0119dziemy podejmowali wszelkie mo\u017cliwe wysi\u0142ki, aby uchroni\u0107 bran\u017c\u0119 transportow\u0105. (\u2026) B\u0119dziemy robili wszystko, aby te niekorzystne przepisy zablokowa\u0107 wskaza\u0142 minister.", "Z wyniku g\u0142osownia usatysfakcjonowani s\u0105 tak\u017ce polscy europos\u0142owie z PiS i PO.", "Kosma Z\u0142otowski (PiS) zaznaczy\u0142, \u017ce propozycje poddane pod g\u0142osowanie by\u0142y dla Polski skrajnie niekorzystne, ale uda\u0142o si\u0119 ich cz\u0119\u015b\u0107 odrzuci\u0107. Bardzo dobrze si\u0119 sta\u0142o. (\u2026) Od samego pocz\u0105tku m\u00f3wili\u015bmy, \u017ce ca\u0142y pakiet mobilno\u015bci powinien by\u0107 odsuni\u0119ty na nast\u0119pn\u0105 kadencj\u0119 PE. Jest i b\u0119dzie przez najbli\u017cszy czas tak, jak by\u0142o, je\u015bli chodzi o prawa przewo\u017anik\u00f3w. To dobrze dla Europy Wschodniej, to dobrze dla Polski \u2013 powiedzia\u0142 Z\u0142otowski po g\u0142osowaniu.", "R\u00f3wnie\u017c europos\u0142anka El\u017cbieta \u0141ukacijewska (PO) podkre\u015bli\u0142a, \u017ce w g\u0142osowaniu uda\u0142o si\u0119 odrzuci\u0107 propozycje niekorzystne dla firm transportowych z Polski i Europy Wschodniej.", "Odrzucili\u015bmy sprawozdanie pose\u0142 Kyllonen, kt\u00f3re nie by\u0142o dobre dla firm transportowych z Polski, z Europy Wschodniej, ale te\u017c dla wszystkich firm transportowych w Europie. Ten raport popierali mocno Francuzi i Niemcy. Nie sk\u0142adamy broni, b\u0119dziemy dalej walczyli, chocia\u017c do ko\u0144ca nie wiemy, jak b\u0119dzie wygl\u0105da\u0142o dalsze post\u0119powanie (w PE w sprawie propozycji nowych przepis\u00f3w \u2013 PAP) powiedzia\u0142a \u0141ukacijewska dziennikarzom na briefingu.", "Adamczyk zaznaczy\u0142, \u017ce europos\u0142owie z komisji przyj\u0119li co prawda negatywne zapisy dotycz\u0105ce kabota\u017cu, ale ci\u0105gle jest szansa na to, \u017ce zostan\u0105 one odrzucone przez ca\u0142y PE.", "Kwestia kabota\u017cu, czyli przewozu \u0142adunk\u00f3w wewn\u0105trz kraju, w kt\u00f3rym przewo\u017anik nie ma swojej siedziby, znalaz\u0142a si\u0119 w przyj\u0119tym w czwartek sprawozdaniu europos\u0142a Ismaila Ertuga. Zaproponowa\u0142 on ograniczenie okresu kabota\u017cu do trzech dni, po kt\u00f3rym ma nast\u0119powa\u0107 60-godzinny tzw. okres cooling-off (zamro\u017cenia dzia\u0142alno\u015bci). Dodatkowo postulowa\u0142 obowi\u0105zek powrotu samochodu do bazy raz na cztery tygodnie. Podobny pomys\u0142 pojawi\u0142 si\u0119 podczas negocjacji w Radzie, ale w\u00f3wczas upad\u0142. Ten zapis by\u0142 szczeg\u00f3lnie krytykowany przez przewo\u017anik\u00f3w.", "Rada UE przyj\u0119\u0142a natomiast w grudniu ub.r. mandat zak\u0142adaj\u0105cy utrzymanie obecnych zasad, dopuszczaj\u0105cych po zako\u0144czeniu operacji w transporcie mi\u0119dzynarodowym wykonanie trzech przewoz\u00f3w kabota\u017cowych w ci\u0105gu siedmiu dni. Aby zapobiec systematycznemu kabota\u017cowi, wprowadzony mia\u0142by by\u0107 5-dniowy okres cooling-off, zanim dalsze operacje kabota\u017cowe b\u0119d\u0105 mog\u0142y by\u0107 przeprowadzone w tym samym kraju i tym samym pojazdem. Taki scenariusz by\u0142by korzystniejszy dla polskich przewo\u017anik\u00f3w.", "W czwartek odrzucone zosta\u0142o natomiast sprawozdanie holenderskiego pos\u0142a Wima van de Campa dotycz\u0105ce kwestii powrotu kierowc\u00f3w do domu oraz odpoczynku poza kabin\u0105.", "Zgodnie z propozycj\u0105 Rady UE z grudnia przewo\u017anik musia\u0142by organizowa\u0107 prac\u0119 kierowcy w taki spos\u00f3b, aby ten m\u00f3g\u0142 (cho\u0107 nie musia\u0142) wr\u00f3ci\u0107 do domu przynajmniej raz na cztery tygodnie. Je\u015bli kierowca zdecydowa\u0142by si\u0119 na dwa skr\u00f3cone odpoczynki tygodniowe, powr\u00f3t do domu nast\u0119powa\u0142by po trzech tygodniach podr\u00f3\u017cy. Regularny tygodniowy odpoczynek (co najmniej 45 godzin) musia\u0142by by\u0107 sp\u0119dzony poza kabin\u0105 tira.", "Tymczasem van de Camp proponowa\u0142 utrzymanie zasad dotycz\u0105cych odpoczynk\u00f3w tygodniowych, czyli brak mo\u017cliwo\u015bci odbioru dw\u00f3ch skr\u00f3conych odpoczynk\u00f3w pod rz\u0105d, na co zgodzi\u0142a si\u0119 Rada, dzi\u0119ki czemu kierowcy zaoszcz\u0119dzony czas mogliby sp\u0119dza\u0107 w domu z rodzin\u0105, a nie w drodze. Komisja transportu nie popar\u0142a jednak tej propozycji.", "Europos\u0142owie polscy wskazuj\u0105, \u017ce po g\u0142osowaniu nie wiadomo, jaki b\u0119dzie dalszy plan procedowania nad propozycjami przepis\u00f3w dot. przewo\u017anik\u00f3w, skoro sprawozdanie Ertuga zosta\u0142o zaakceptowane. Nie wykluczaj\u0105 scenariusza, \u017ce zajmie si\u0119 ju\u017c nimi nowy Parlament Europejski, kt\u00f3ry ma by\u0107 wybrany w tegorocznych wyborach zaplanowanych na maj.", "Dziennikarze w Brukseli rozmawiali te\u017c po g\u0142osowaniach z przewo\u017anikami drogowymi, kt\u00f3rzy przyjechali do Brukseli, by protestowa\u0107 przeciwko g\u0142osowanym sprawozdaniom. Po g\u0142osowaniu, mimo \u017ce wyrazili zadowolenie z jego wyniku, skar\u017cyli si\u0119 na niepewno\u015b\u0107 prawn\u0105 co do prowadzonych przez nich przedsi\u0119biorstw.", "Wygrali\u015bmy bitw\u0119, ale wojna trwa. My\u015bl\u0119, \u017ce mo\u017cna spodziewa\u0107 si\u0119 po tym g\u0142osowaniu jakiego\u015b odwetu ze strony Niemiec i Francji. B\u0119dziemy bardziej przyciskani przez kontrole niemieckie i francuskie, bo g\u0142osowanie nie posz\u0142o po ich my\u015bli \u2013 powiedzia\u0142 dziennikarzom Jerzy Szepietowski, przewo\u017anik ze Zrzeszenia Mi\u0119dzynarodowych Przewo\u017anik\u00f3w Drogowych w Polsce (ZMPD).", "Z Brukseli \u0141ukasz Osi\u0144ski (PAP)", "luo/ mobr/ mal/"]}
{"url": "https://www.bankier.pl/moto/motoryzacyjne-innowacje-na-najwiekszych-na-swiecie-targach-technologicznych-w-las-vegas-nissan-podlaczy-kierowcow-do-wirtualnej-rzeczywistosci-2260/", "title": ["Kierowcy w \u015bwiecie VR. Jak wirtualn\u0105 rzeczywisto\u015b\u0107 mo\u017cna zaadoptowa\u0107 do samochodu?"], "lead": ["Technologia Invisible-to-Visible, kt\u00f3ra w\u00a0trakcie jazdy \u0142\u0105czy informacje z\u00a0czujnik\u00f3w na zewn\u0105trz i\u00a0wewn\u0105trz pojazdu z\u00a0danymi z\u00a0chmury \u2013 to innowacja, kt\u00f3r\u0105 na tegorocznych targach CES 2019 w\u00a0Las Vegas prezentuje Nissan. Japo\u0144ski koncern stworzy\u0142 rozwi\u0105zanie, kt\u00f3re podczas jazdy w\u00a0deszczu wy\u015bwietli w\u00a0samochodzie s\u0142oneczn\u0105 sceneri\u0119 albo pozwoli kierowcy po\u0142\u0105czy\u0107 si\u0119 z\u00a0dowoln\u0105 osob\u0105, kt\u00f3ra pojawi si\u0119 w\u00a0samochodzie jako tr\u00f3jwymiarowy awatar. Opr\u00f3cz frajdy, technologia I2V ma zapewni\u0107 maksymalne bezpiecze\u0144stwo i\u00a0pewno\u015b\u0107 jazdy."], "text": ["Technologia Invisible-to-Visible, kt\u00f3ra w\u00a0trakcie jazdy \u0142\u0105czy informacje z\u00a0czujnik\u00f3w na zewn\u0105trz i\u00a0wewn\u0105trz pojazdu z\u00a0danymi z\u00a0chmury \u2013 to innowacja, kt\u00f3r\u0105 na tegorocznych targach CES 2019 w\u00a0Las Vegas prezentuje Nissan. Japo\u0144ski koncern stworzy\u0142 rozwi\u0105zanie, kt\u00f3re podczas jazdy w\u00a0deszczu wy\u015bwietli w\u00a0samochodzie s\u0142oneczn\u0105 sceneri\u0119 albo pozwoli kierowcy po\u0142\u0105czy\u0107 si\u0119 z\u00a0dowoln\u0105 osob\u0105, kt\u00f3ra pojawi si\u0119 w\u00a0samochodzie jako tr\u00f3jwymiarowy awatar. Opr\u00f3cz frajdy, technologia I2V ma zapewni\u0107 maksymalne bezpiecze\u0144stwo i\u00a0pewno\u015b\u0107 jazdy.", "Na targach elektroniki u\u017cytkowej w\u00a0Las Vegas nie\u00a0brakuje marek motoryzacyjnych, kt\u00f3rych oferta pokazuje, w\u00a0jakiem kierunku b\u0119dzie rozwija\u0107 si\u0119 ta bran\u017ca. Nissan prezentuje na CES 2019 technologi\u0119 Invisible-to-Visible (I2V), kt\u00f3ra w\u00a0trakcie jazdy \u0142\u0105czy informacje z\u00a0czujnik\u00f3w na zewn\u0105trz i\u00a0wewn\u0105trz pojazdu z\u00a0danymi z\u00a0chmury. To stwarza praktycznie nieograniczone mo\u017cliwo\u015bci. Przyk\u0142adowo, pozwala \u015bledzi\u0107 najbli\u017csze otoczenie pojazdu, a nawet przewidywa\u0107 co mo\u017ce si\u0119 zdarzy\u0107, np. pokazuj\u0105c, co jest za rogiem budynku, do kt\u00f3rego zbli\u017ca si\u0119 samoch\u00f3d.", "\u2013\u00a0Zmierzaj\u0105c ku erze jazdy autonomicznej, stawiamy sobie dwa cele.\u00a0Pierwszym\u00a0jest zwi\u0119kszenie poczucia pewno\u015bci kierowc\u00f3w, a drugim uczynienie samej jazdy bardziej ekscytuj\u0105c\u0105.\u00a0I2V jest technologi\u0105, kt\u00f3ra umo\u017cliwia realizacj\u0119 obu\u00a0tych cel\u00f3w \u2013\u00a0m\u00f3wi agencji informacyjnej Newseria Biznes dr Tetsuro Ueda, szef ekspert\u00f3w w\u00a0Centrum Badawczym\u00a0Nissan Motor Company. \u2013 Przyk\u0142adowo, dzi\u0119ki niej u\u017cytkownik mo\u017ce po\u0142\u0105czy\u0107 si\u0119 cyfrowo z\u00a0dowolnym innym kierowc\u0105, niezale\u017cnie od jego lokalizacji, za po\u015brednictwem metawersum, dzi\u0119ki czemu mo\u017cna dzieli\u0107 do\u015bwiadczenie jazdy z\u00a0wybranymi osobami.", "W praktyce dzia\u0142a to w\u00a0ten spos\u00f3b, \u017ce kierowca mo\u017ce po\u0142\u0105czy\u0107 si\u0119 w\u00a0wirtualnym \u015bwiecie Metaverse z\u00a0dowoln\u0105 osob\u0105 \u2013 znajomym lub cz\u0142onkiem rodziny, kt\u00f3ry pojawi si\u0119 w\u00a0samochodzie jako tr\u00f3jwymiarowy awatar, \u017ceby udzieli\u0107 pomocy albo zapewni\u0107 towarzystwo w\u00a0trakcie d\u0142ugiej trasy.", "Technologia I2V \u0142\u0105czy \u015bwiat rzeczywisty i\u00a0wirtualny. Go\u015bcie na CES 2019 mog\u0105 za\u0142o\u017cy\u0107 par\u0119 okular\u00f3w z\u00a0rozszerzon\u0105 rzeczywisto\u015bci\u0105 i\u00a0wej\u015b\u0107 do demonstracyjnego kokpitu Nissana, wyposa\u017conego w\u00a0tr\u00f3jwymiarowe interfejsy i\u00a0wy\u015bwietlacze, \u017ceby przekona\u0107 si\u0119 o\u00a0jej mo\u017cliwo\u015bciach. I2V pomo\u017ce m.in. w\u00a0znalezieniu miejsca parkingowego w\u00a0ruchliwym centrum handlowym albo wyszuka w\u00a0lokalnym przewodniku i\u00a0poda kierowcy informacje o\u00a0miejscu, kt\u00f3re ten odwiedza po raz pierwszy. Technologia ma zapewni\u0107 nie\u00a0tylko wi\u0119ksze bezpiecze\u0144stwo i\u00a0pewno\u015b\u0107 jazdy, ale i\u00a0dostarczy\u0107 niezapomnianych wra\u017ce\u0144. Dlatego w\u00a0trakcie jazdy w\u00a0deszczu mo\u017cna na przyk\u0142ad wy\u015bwietli\u0107 w\u00a0\u015brodku samochodu sceneri\u0119 s\u0142onecznego dnia.", "\u2013\u00a0Przysz\u0142o\u015b\u0107 nale\u017cy do jazdy autonomicznej.\u00a0Korzystaj\u0105c z\u00a0technologii Omni-Sensing, zbieramy dane z\u00a0ka\u017cdego samochodu znajduj\u0105cego si\u0119 na drodze i\u00a0przesy\u0142amy je do chmury. Dzi\u0119ki symulacjom mo\u017cemy przewidzie\u0107, co stanie si\u0119 w\u00a0najbli\u017cszej przysz\u0142o\u015bci.\u00a0Mo\u017cemy tak\u017ce zwi\u0119kszy\u0107 poczucie pewno\u015bci kierowc\u00f3w dzi\u0119ki dost\u0119powi na bie\u017c\u0105co do danych sztucznej inteligencji pojazdu i\u00a0ich wizualizacji\u00a0\u2013 m\u00f3wi dr Tetsuro Ueda.", "I2V jest zasilany przez\u00a0inn\u0105 technologi\u0119 opracowan\u0105 przez\u00a0Nissana \u2013 Omni-Sensing, kt\u00f3ra pe\u0142ni rol\u0119 centrum danych gromadz\u0105cych w\u00a0czasie rzeczywistym informacje o\u00a0ruchu drogowym, otoczeniu samochodu i\u00a0jego wn\u0119trza. Technologia mapuje 360-stopniow\u0105 wirtualn\u0105 przestrze\u0144 wok\u00f3\u0142 samochodu, aby dostarczy\u0107 informacji m.in. na temat stanu drogi, widoczno\u015bci, oznakowania lub znajduj\u0105cych si\u0119 w\u00a0pobli\u017cu pieszych. Mo\u017ce r\u00f3wnie\u017c monitorowa\u0107 ludzi w\u00a0samochodzie za pomoc\u0105 czujnik\u00f3w wewn\u0119trznych, aby lepiej przewidzie\u0107, kiedy mog\u0105 potrzebowa\u0107 pomocy albo gdy powinni zrobi\u0107 przerw\u0119 w\u00a0je\u017adzie.", "\u2013\u00a0Korzystamy z\u00a0technologii rzeczywisto\u015bci mieszanej, nak\u0142adaj\u0105c to, co niewidoczne na rzeczywisty obraz \u2013\u00a0m\u00f3wi dr Tetsuro Ueda.", "Jak ocenia, technologia I2V mo\u017ce powszechnie zago\u015bci\u0107 na rynku za oko\u0142o dziesi\u0119\u0107 lat. Jednak Invisible-to-Visible to nie\u00a0jedyna nowo\u015b\u0107, kt\u00f3r\u0105 japo\u0144ski koncern przywi\u00f3z\u0142 do Las Vegas. Na tegorocznych targach mo\u017cna zobaczy\u0107 tak\u017ce elektrycznego crossovera IMx KURO, Nissana LEAF e+ o\u00a0zwi\u0119kszonej mocy i\u00a0zasi\u0119gu\u00a0oraz\u00a0debiutuj\u0105cego w\u00a0USA wy\u015bcigowego, elektrycznego\u00a0 Nissana LEAF NISMO RC z\u00a0nap\u0119dem na wszystkie ko\u0142a.", "CES (Consumer Electronics Show) to presti\u017cowe, najwi\u0119ksze na \u015bwiecie targi elektroniki u\u017cytkowej, podczas kt\u00f3rych prezentowane s\u0105 najnowsze produkty, technologie i\u00a0prototypy, kt\u00f3re dopiero trafi\u0105 na rynek. Tegoroczne targi odbywaj\u0105 si\u0119 w\u00a0Las Vegas w\u00a0dniach 8-11 stycznia. Na blisko 25 tys. mkw. prezentuje si\u0119 kilka tysi\u0119cy marek, globalnych koncern\u00f3w i\u00a0start-up\u00f3w, kt\u00f3re do Las Vegas przywioz\u0142y to, co maj\u0105 w\u00a0ofercie najlepszego."]}
{"url": "https://www.bankier.pl/moto/tesla-wprowadza-obnizki-na-wszystkie-modele-2171/", "title": ["Tesla wprowadza obni\u017cki na wszystkie modele"], "lead": ["Tesla postanowi\u0142a zrekompensowa\u0107 nabywcom obni\u017ck\u0119 ulgi podatkowej w Stanach Zjednoczonych. W tym celu obni\u017cy\u0142a ceny bazowe wszystkich dost\u0119pnych w ofercie modeli o 2000 dol. ameryka\u0144skich \u2013", "\u00a0pisze Autoweek", "."], "text": ["Tesla postanowi\u0142a zrekompensowa\u0107 nabywcom obni\u017ck\u0119 ulgi podatkowej w Stanach Zjednoczonych. W tym celu obni\u017cy\u0142a ceny bazowe wszystkich dost\u0119pnych w ofercie modeli o 2000 dol. ameryka\u0144skich \u2013", ".", "Tesla poinformowa\u0142a o redukcji cen tu\u017c po Nowym Roku, wraz ze wst\u0119pn\u0105 informacj\u0105 o wynikach produkcji i sprzeda\u017cy. 2000 dol. zni\u017cki przys\u0142uguje wszystkim klientom w Stanach Zjednoczonych i na ka\u017cdy model. Ju\u017c teraz nie pokrywa to jednak obni\u017cki ulgi podatkowej, jaka wesz\u0142a w \u017cycie w 2019 roku.", "Zgodnie z planem, dop\u0142aty rz\u0105dowe zosta\u0142y obni\u017cone z poziomu 7500 dol. do 3750 dol. \u2013 w zwi\u0105zku z przekroczeniem 200 000 szt. sprzeda\u017cy i rozpocz\u0119cia nowego roku. Harmonogram przewiduje kolejn\u0105 obni\u017ck\u0119 zach\u0119t podatkowych w przysz\u0142ym roku. Od 2020 roku kwota ma znowu stopnie\u0107 o po\u0142ow\u0119 do poziomu 1875 dol.", ". Poszczeg\u00f3lne stany i miasta oferuj\u0105 w\u0142asne, dodatkowe zach\u0119ty. Np. stan California zapewnia dodatkowe 2500 dol. rabatu. Podobnie Massachusetts.", "Tymczasem produkcja w ostatnim kwartale 2018 roku wzros\u0142a w Tesli o 8 proc. do poziomu 86 555 szt. Znaczn\u0105 wi\u0119kszo\u015b\u0107 tej liczby stanowi\u0142 model 3 \u2013 z ta\u015bm produkcyjnych zjecha\u0142o 61 394 szt. egzemplarzy najta\u0144szego modelu w ofercie Tesli.", "Jednocze\u015bnie do klient\u00f3w trafi\u0142o w okresie pa\u017adziernik-grudzie\u0144 90 700 samochod\u00f3w \u2013 ponad 1/3 tego, co w ca\u0142ym roku (245 240 szt.).", "\u00a0"]}
{"url": "https://www.bankier.pl/moto/rok-2018-byl-udany-dla-branzy-motoryzacyjnej-2188/", "title": ["Rok 2018 by\u0142 udany dla bran\u017cy motoryzacyjnej"], "lead": [], "text": ["W relacji miesi\u0105c do miesi\u0105ca grudzie\u0144 okaza\u0142 si\u0119 gorszy od listopada o 5,2 proc. Wyhamowanie popytu na samochody osobowe w ko\u0144c\u00f3wce roku nie powinno jednak zepsu\u0107 nastroj\u00f3w w bran\u017cy, kt\u00f3re zosta\u0142y podbudowane w poprzednich miesi\u0105cach.", "Dane skumulowane wykazuj\u0105 bowiem wzrost sprzeda\u017cy w 2018 roku o 9,76 proc. \u0141\u0105czna sprzeda\u017c samochod\u00f3w osobowych i lekkich samochod\u00f3w dostawczych przekroczy\u0142a 0,5 mln sztuk i o to o ponad 100 tys. Bran\u017ca zako\u0144czy\u0142a rok ze sprzeda\u017c\u0105 wynosz\u0105c\u0105\u00a0600 790 szt.", "(PAP Biznes)", "map/ osz/"]}
{"url": "https://www.bankier.pl/moto/klasa-a-z-nagroda-dla-najbezpieczniejszego-modelu-w-segmencie-na-europejskim-rynku-2192/", "title": ["Klasa A z nagrod\u0105 dla najbezpieczniejszego modelu w segmencie na europejskim rynku"], "lead": [], "text": []}
{"url": "https://www.bankier.pl/moto/yaris-wraca-na-szczyt-popularna-toyota-znowu-liderem-sprzedazy-osobowek-w-polsce-2196/", "title": ["Yaris wraca na szczyt. Popularna toyota znowu liderem sprzeda\u017cy osob\u00f3wek w Polsce"], "lead": ["Cho\u0107 ko\u0144c\u00f3wka roku mog\u0142a nieco rozczarowa\u0107 pod wzgl\u0119dem liczby rejestracji nowych osob\u00f3wek, to bran\u017ca motoryzacyjna nie powinna narzeka\u0107. W sumie Polacy zarejestrowali o 10 proc. samochod\u00f3w wi\u0119cej ni\u017c w ubieg\u0142ym roku. Toyota mo\u017ce dodatkowo \u015bwi\u0119towa\u0107 powr\u00f3t modelu yaris na szczyt sprzeda\u017cy w\u015br\u00f3d klient\u00f3w indywidualnych \u2013 wynika z nowego raportu Polskiego Zwi\u0105zku Przemys\u0142u Motoryzacyjnego.", "Skoda nie daje si\u0119 w\u015br\u00f3d firm"], "text": ["Cho\u0107 ko\u0144c\u00f3wka roku mog\u0142a nieco rozczarowa\u0107 pod wzgl\u0119dem liczby rejestracji nowych osob\u00f3wek, to bran\u017ca motoryzacyjna nie powinna narzeka\u0107. W sumie Polacy zarejestrowali o 10 proc. samochod\u00f3w wi\u0119cej ni\u017c w ubieg\u0142ym roku. Toyota mo\u017ce dodatkowo \u015bwi\u0119towa\u0107 powr\u00f3t modelu yaris na szczyt sprzeda\u017cy w\u015br\u00f3d klient\u00f3w indywidualnych \u2013 wynika z nowego raportu Polskiego Zwi\u0105zku Przemys\u0142u Motoryzacyjnego.", "\u2013 W grupie samochod\u00f3w osobowych w grudniu 2018r. zarejestrowano 45\u00a0390 szt. mniej o -5,5 proc. w por\u00f3wnaniu do analogicznego miesi\u0105ca 2017. Osi\u0105gni\u0119ty rezultat jest o 2,1 tys. szt. wy\u017cszy od listopadowego i ni\u017cszy o 2,6 tys. szt. ni\u017c w grudniu 2017 r. Wynik ostatniego miesi\u0105ca to drugi grudniowy rezultat obecnego wieku. Rekord dla analogicznego miesi\u0105ca osi\u0105gni\u0119to przed rokiem (48 tys. szt.). W ca\u0142ym 2018 roku zarejestrowano 531\u00a0889 nowych samochod\u00f3w osobowych, o 9,4 proc. wi\u0119cej ni\u017c w 2017 r. \u2013 czytamy w najnowszym raporcie o liczbie rejestracji samochod\u00f3w osobowych i dostawczych za grudzie\u0144 2018 r.", "W\u015br\u00f3d najlepiej sprzedaj\u0105cych si\u0119 samochod\u00f3w osobowych dosz\u0142o na podium do przetasowa\u0144. Wielki powr\u00f3t do czo\u0142\u00f3wki zaliczy\u0142a toyota yaris, kt\u00f3ra na pewien czas spad\u0142a poza trzy pierwsze miejsca. W listopadzie dzi\u0119ki ponad dwukrotnemu wzrostowi liczby rejestracji wr\u00f3ci\u0142a na 3. miejsce, a w grudniu zaj\u0119\u0142a pozycj\u0119 lidera, deklasuj\u0105c konkurencj\u0119. Osoby fizyczne zakupi\u0142y bowiem 1006 szt. yarisa \u2013 ta liczba bardzo rzadko pojawia si\u0119 w tym kontek\u015bcie i g\u0142\u00f3wnie dotyczy statystyk dla klient\u00f3w firmowych.", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 grudzie\u0144 2018", "\u0179r\u00f3d\u0142o: PZPM na podstawie CEP (MSW/MC)", "Na kolejnych miejscach znalaz\u0142a si\u0119 skoda fabia (441 szt.) oraz hyundai Tucson (380 szt.). Spory spadek odnotowa\u0142a dacia duster, kt\u00f3ra jeszcze kilka miesi\u0119cy temu wdar\u0142a si\u0119 na pierwsze miejsce \u2013 wynik by\u0142 gorszy niemal\u017ce o po\u0142ow\u0119 wzgl\u0119dem listopada. O 40 proc. spad\u0142a tak\u017ce sprzeda\u017c skody fabii, a o ok. 30 proc. skody octavii i hyundaia i20.", "Skoda nie daje si\u0119 w\u015br\u00f3d firm", "W przypadku firm Skoda pomimo spadk\u00f3w wci\u0105\u017c radzi\u0142a sobie najlepiej na tle pozosta\u0142ych marek samochodowych. Na REGON zarejestrowano prawie 1300 szt. modelu octavia i 918 szt. modelu fabia, co zapewni\u0142o Skodzie dwa pierwsze miejsca w zestawieniu. Podium zamkn\u0105\u0142 samoch\u00f3d ze stajni w\u0142a\u015bciciela marki Skoda \u2013 volkswagen golf z liczb\u0105 870 zarejestrowanych sztuk.", "Toyota yaris i w tym przypadku poradzi\u0142a sobie dwukrotnie lepiej ni\u017c miesi\u0105c wcze\u015bniej, co prawie zapewni\u0142o jej wej\u015bcie na podium \u2013 firmy kupi\u0142y 856 egzemplarzy aut azjatyckiego producenta.", "Rejestracje nowych samochod\u00f3w osobowych na firmy, ranking modeli \u2013 grudzie\u0144 2018", "\u0179r\u00f3d\u0142o: PZPM na podstawie CEP (MSW/MC)", "Najwi\u0119kszy skok sprzeda\u017cy nale\u017ca\u0142 jednak do Skody i jej miejskiego modelu citigo \u2013 maluch zanotowa\u0142 sprzeda\u017c o 264 proc. wy\u017csz\u0105 ni\u017c w listopadzie, co oznacza\u0142o 554 sprzedanych sztuk."]}
{"url": "https://www.bankier.pl/moto/plus-wprowadza-oferte-internetu-dla-samochodow-2200/", "title": ["Plus wprowadza ofert\u0119 internetu dla samochod\u00f3w"], "lead": ["\u201eInternet w samochodzie\u201d to ca\u0142kowicie nowa us\u0142uga wprowadzona przez sie\u0107 Plus we wsp\u00f3\u0142pracy z Grup\u0105 VODAFONE, w ramach kt\u00f3rej po zakupie specjalnych pakiet\u00f3w internetowych mo\u017cna w samochodzie korzysta\u0107 z Internetu z wykorzystaniem Wi-Fi pojazdu. Us\u0142uga jest obecnie dost\u0119pna w wybranych modelach samochod\u00f3w Mercedes-Benz oraz Ford, a wkr\u00f3tce b\u0119dzie rozszerzona tak\u017ce o kolejne marki motoryzacyjne."], "text": ["\u201eInternet w samochodzie\u201d to ca\u0142kowicie nowa us\u0142uga wprowadzona przez sie\u0107 Plus we wsp\u00f3\u0142pracy z Grup\u0105 VODAFONE, w ramach kt\u00f3rej po zakupie specjalnych pakiet\u00f3w internetowych mo\u017cna w samochodzie korzysta\u0107 z Internetu z wykorzystaniem Wi-Fi pojazdu. Us\u0142uga jest obecnie dost\u0119pna w wybranych modelach samochod\u00f3w Mercedes-Benz oraz Ford, a wkr\u00f3tce b\u0119dzie rozszerzona tak\u017ce o kolejne marki motoryzacyjne.", "\u201eInternet w samochodzie\u201d to nowatorska i niestandardowa us\u0142uga na polskim rynku telekomunikacyjnym dost\u0119pna dla klient\u00f3w indywidualnych. Zakup pakiet\u00f3w i obs\u0142uga s\u0105 realizowane przez globaln\u0105 platform\u0119 VODAFONE z wykorzystaniem sieci telekomunikacyjnej Grupy Cyfrowy Polsat. Dzi\u0119ki wbudowanej w samoch\u00f3d karcie SIM, modu\u0142 \u0142\u0105czno\u015bci bezprzewodowej ma stabilne po\u0142\u0105czenie do Internetu z pr\u0119dko\u015bci\u0105 LTE i pozwala cieszy\u0107 si\u0119 szybkim Internetem w Polsce oraz krajach partnerskich w Europie.", "Us\u0142uga \u201eInternet w samochodzie\u201d jest ju\u017c dost\u0119pna w samochodach marki Mercedes-Benz klas: A, C, CLS, E, G, S z systemem telemetrycznym NTG 5.5 lub nowszym oraz w samochodach marki Ford z modemem FordPass Connect: Ford Focus, Ford Fiesta, Ford EcoSport, Ford Edge 2019, Ford Transit Connect MCA, Ford Tourneo Connect MCA. Aby skorzysta\u0107 z us\u0142ugi nale\u017cy pod\u0142\u0105czy\u0107 swoje urz\u0105dzenie mobilne do samochodowego Wi-Fi zgodnie z instrukcj\u0105 producenta samochodu i za\u0142o\u017cy\u0107 konto na dedykowanym us\u0142udze portalu, gdzie mo\u017cna kupowa\u0107 pakiety danych oraz kontrolowa\u0107 ich zu\u017cycie. Konieczna jest r\u00f3wnie\u017c weryfikacja to\u017csamo\u015bci klienta i jego zarejestrowanie w dedykowanych Punktach Obs\u0142ugi Klienta.", "Us\u0142uga \u201eInternet w samochodzie\u201d nie jest przypisana do samochodu, lecz po\u0142\u0105czona z kontem klienta, po zmianie pojazdu na samoch\u00f3d tej samej marki nadal wi\u0119c mo\u017cna korzysta\u0107 z zakupionych wcze\u015bniej pakiet\u00f3w danych.", "Na pr\u00f3b\u0119 klient otrzymuje jednorazowy, bezp\u0142atny pakiet danych. Po jego wykorzystaniu mo\u017ce wybiera\u0107 spo\u015br\u00f3d trzech pakiet\u00f3w:", "Istnieje mo\u017cliwo\u015b\u0107 zakupu trzech pakiet\u00f3w na zapas, kt\u00f3re aktywuj\u0105 si\u0119 jeden po drugim, po wyczerpaniu limitu jednostek lub up\u0142ywie terminu wa\u017cno\u015bci.", "Us\u0142uga \u201eInternet w samochodzie\u201d dzia\u0142a bez dodatkowych op\u0142at roamingowych w wi\u0119kszo\u015bci kraj\u00f3w europejskich: Albania, Austria, Belgia, Bu\u0142garia, Chorwacja, Cypr, Czechy, Dania, Estonia, Finlandia, Francja, Grecja, Hiszpania, Holandia, Islandia, Irlandia, Liechtenstein, Litwa, Luksemburg, \u0141otwa, Malta, Niemcy, Norwegia, Polska, Portugalia, Rumunia, S\u0142owacja, S\u0142owenia, Szwajcaria, Szwecja, Turcja, W\u0119gry, Wielka Brytania, W\u0142ochy.", "\u0179r\u00f3d\u0142o: Plus"]}
{"url": "https://www.bankier.pl/moto/apetyt-zlodziei-samochodow-znacznie-przytemperowany-2203/", "title": ["Apetyt z\u0142odziei samochod\u00f3w znacznie przytemperowany"], "lead": ["Statystycznie 756 aut miesi\u0119cznie pada\u0142o \u0142upem z\u0142odziei w minionym roku. To o niemal 100 mniej ni\u017c w roku poprzednim \u2013 wynika z danych Komendy G\u0142\u00f3wnej Policji \u2013 podaje we wtorek \u201eRzeczpospolita\u201d."], "text": ["Statystycznie 756 aut miesi\u0119cznie pada\u0142o \u0142upem z\u0142odziei w minionym roku. To o niemal 100 mniej ni\u017c w roku poprzednim \u2013 wynika z danych Komendy G\u0142\u00f3wnej Policji \u2013 podaje we wtorek \u201eRzeczpospolita\u201d.", "Jak informuje gazeta, w poprzednim roku pierwszy raz od lat liczba kradzie\u017cy samochod\u00f3w spad\u0142a poni\u017cej 10 tys. \u201eZ ulic i parking\u00f3w, rzadziej z prywatnych posesji, zgin\u0119\u0142o bowiem 9075 aut, czyli o ponad 1,1 tys. mniej ni\u017c w roku poprzednim \u2013 wynika z danych KGP, kt\u00f3re pozna\u0142a +Rzeczpospolita+\u201d \u2013 czytamy.", "Mariusz Ciarka, rzecznik KGP w rozmowie z \u201eRz\u201d podkre\u015bla, \u017ce poprawa wynika w du\u017cej mierze z kompleksowych dzia\u0142a\u0144, w tym \u201ewysokiej skuteczno\u015bci wyspecjalizowanych wydzia\u0142\u00f3w do walki z przest\u0119pczo\u015bci\u0105 samochodow\u0105, dzia\u0142aj\u0105cych w jednostkach w ca\u0142ym kraju, kt\u00f3re rozbijaj\u0105 ca\u0142e zorganizowane grupy przest\u0119pcze trudni\u0105ce si\u0119 kradzie\u017cami pojazd\u00f3w\u201d.", "\u201ePraktycznie we wszystkich wojew\u00f3dztwach liczba kradzie\u017cy samochod\u00f3w (tzw. przest\u0119pstw stwierdzonych) spad\u0142a \u015brednio od kilku do nawet ponad 30 proc.\u201d \u2013 czytamy.", "\u201eRz\u201d podaje jednocze\u015bnie, \u017ce spadkowy trend kradzie\u017cy wida\u0107 wyra\u017aniej por\u00f3wnuj\u0105c go z \u201eplag\u0105 sprzed lat \u2013 kiedy rocznie gin\u0119\u0142o kilkadziesi\u0105t tysi\u0119cy samochod\u00f3w (\u2026). Obecnie z\u0142odzieje cz\u0119\u015bciej +celuj\u0105+ w markowe, luksusowe samochody, ale po to, by je zdemontowa\u0107 i sprzeda\u0107 cz\u0119\u015bci\u201d.(PAP)", "kub/ mark/"]}
{"url": "https://www.bankier.pl/moto/w-marcu-ruszy-rozbudowa-autostradowej-obwodnicy-poznania-2220/", "title": ["W marcu ruszy rozbudowa autostradowej obwodnicy Poznania"], "lead": ["Poszerzenie o trzeci pas ruchu oraz modernizacj\u0119 nawierzchni z przystosowaniem do wi\u0119kszego ruchu zak\u0142ada rozbudowa szesnastokilometrowego odcinka autostradowej obwodnicy Poznania. Inwestycja sp\u00f3\u0142ki Autostrada Wielkopolska powinna rozpocz\u0105\u0107 si\u0119 w marcu."], "text": ["Poszerzenie o trzeci pas ruchu oraz modernizacj\u0119 nawierzchni z przystosowaniem do wi\u0119kszego ruchu zak\u0142ada rozbudowa szesnastokilometrowego odcinka autostradowej obwodnicy Poznania. Inwestycja sp\u00f3\u0142ki Autostrada Wielkopolska powinna rozpocz\u0105\u0107 si\u0119 w marcu.", "Prace b\u0119d\u0105 prowadzone pomi\u0119dzy w\u0119z\u0142ami Pozna\u0144 Zach\u00f3d i Pozna\u0144 Krzesiny. Warto\u015b\u0107 ca\u0142ej inwestycji to ponad 100 mln z\u0142. Uko\u0144czenie wszystkich rob\u00f3t jest planowane w po\u0142owie 2020 roku. Ma to by\u0107 pierwsza tak skomplikowana inwestycja prowadzona na autostradach w Polsce.", "Jak poinformowa\u0142a rzeczniczka sp\u00f3\u0142ki Autostrada Wielkopolska (AWSA) Zofia Kwiatkowska, rozbudowa obwodnicy Poznania b\u0119dzie realizowana \u201ew znacznie szerszym zakresie ni\u017c przewiduje umowa koncesyjna\u201d.", "\u201eInwestycja obejmuje nie tylko poszerzenie o trzeci pas ruchu, ale r\u00f3wnie\u017c modernizacj\u0119 nawierzchni z przystosowaniem do wi\u0119kszego ruchu oraz poszerzeniem \u0142\u0105cznic na wybranych w\u0119z\u0142ach. Realizowana b\u0119dzie r\u00f3wnie\u017c rozbudowa wielu istniej\u0105cych i dobudowa nowych ekran\u00f3w akustycznych tam, gdzie wymagaj\u0105 tego przepisy zwi\u0105zane z zabezpieczeniem przed ha\u0142asem generowanym przez ruch\u201d poda\u0142a rzeczniczka.", "Wykonawc\u0105 prac jest sp\u00f3\u0142ka A2Route, z kt\u00f3r\u0105 podpisano umow\u0119 pod koniec listopada ub. roku. Rzeczniczka AWSA zapewni\u0142a, \u017ce inwestycja jest zaplanowana w taki spos\u00f3b, aby w jak najmniejszym stopniu zak\u0142\u00f3ci\u0107 ruch w okolicy Poznania. Prace b\u0119d\u0105 prowadzone etapami.", "\u201ePodczas ca\u0142ego okresu rozbudowy postaramy si\u0119 utrzyma\u0107 przejazd dwupasmowy z wyj\u0105tkiem prac na mo\u015bcie na rzece Wirynce, kt\u00f3re wymaga\u0107 b\u0119d\u0105 zw\u0119\u017cenia do jednego pasa ruchu w ka\u017cdym kierunku. Uko\u0144czenie wszystkich rob\u00f3t planowane jest w po\u0142owie 2020 roku, jednak\u017ce prace nawierzchniowe \u2013 dobudowa trzeciego pasa i wzmocnienie nawierzchni na pasach ju\u017c funkcjonuj\u0105cych \u2013 mog\u0105 zosta\u0107 uko\u0144czone jeszcze w 2019 roku \u2013 poinformowa\u0142a.", "Wed\u0142ug AWSA b\u0119dzie to pierwsza tak skomplikowana inwestycja prowadzona na autostradach w Polsce, \u201ekt\u00f3ra wymaga\u0107 b\u0119dzie od wykonawcy du\u017cego do\u015bwiadczenia oraz mobilizacji w kr\u00f3tkim czasie ogromnych zasob\u00f3w sprz\u0119towych i ludzkich\u201d.", "Rocznie z obwodnicy korzysta blisko 23 mln kierowc\u00f3w, a 2/3 tej liczby pokonuje t\u0119 tras\u0119 bezp\u0142atnie, poruszaj\u0105c si\u0119 w ramach skrajnych w\u0119z\u0142\u00f3w Pozna\u0144 Wsch\u00f3d i Pozna\u0144 Zach\u00f3d.", "Licz\u0105cy przesz\u0142o 13 km odcinek obwodnicy Poznania pomi\u0119dzy w\u0119z\u0142ami Komorniki i Krzesiny oddano we wrze\u015bniu 2003 r. Inwestycj\u0119 zrealizowa\u0142a GDDKiA, utrzymaniem obwodnicy zaj\u0119\u0142a si\u0119 AWSA. Budowa obwodnicy trwa\u0142a 4 lata, a jej ca\u0142kowity koszt wyni\u00f3s\u0142 884 mln z\u0142.", "Obecnie skrajne w\u0119z\u0142y autostradowej obwodnicy Poznania stanowi\u0105 otwarte w 2012 roku w\u0119z\u0142y Pozna\u0144 Zach\u00f3d i Pozna\u0144 Wsch\u00f3d; od tego czasu odcinek, kt\u00f3ry kierowcy mog\u0105 pokonywa\u0107 nieodp\u0142atnie, zosta\u0142 wyd\u0142u\u017cony do 25 km. (PAP)", "autor: Rafa\u0142 Pogrzebny", "rpo/ skr/"]}
{"url": "https://www.bankier.pl/moto/rozszerzona-rzeczywistosc-w-motoryzacji-jak-nie-nudzic-pasazerow-w-trakcie-jazdy-2208/", "title": ["Rozszerzona rzeczywisto\u015b\u0107 w motoryzacji. Jak nie nudzi\u0107 pasa\u017cer\u00f3w w trakcie jazdy"], "lead": ["Podczas targ\u00f3w Consumer Electronics Show (CES) odbywaj\u0105cych si\u0119 w Las Vegas, Audi na nowo definiuje poj\u0119cie rozrywki w samochodzie. W przysz\u0142o\u015bci pasa\u017cerowie tylnego rz\u0119du siedze\u0144 b\u0119d\u0105 mieli mo\u017cliwo\u015b\u0107 jeszcze bardziej realistycznego do\u015bwiadczania takich rozrywek jak ogl\u0105danie film\u00f3w, gry komputerowe czy przegl\u0105danie interaktywnych tre\u015bci z u\u017cyciem okular\u00f3w virtual reality."], "text": ["Podczas targ\u00f3w Consumer Electronics Show (CES) odbywaj\u0105cych si\u0119 w Las Vegas, Audi na nowo definiuje poj\u0119cie rozrywki w samochodzie. W przysz\u0142o\u015bci pasa\u017cerowie tylnego rz\u0119du siedze\u0144 b\u0119d\u0105 mieli mo\u017cliwo\u015b\u0107 jeszcze bardziej realistycznego do\u015bwiadczania takich rozrywek jak ogl\u0105danie film\u00f3w, gry komputerowe czy przegl\u0105danie interaktywnych tre\u015bci z u\u017cyciem okular\u00f3w virtual reality.", "Marka segmentu premium prezentuje rozwi\u0105zanie techniczne \u0142\u0105cz\u0105ce w czasie rzeczywistym wirtualne tre\u015bci z ruchami samochodu. Przyk\u0142ad: gdy auto wchodzi w prawy zakr\u0119t, statek kosmiczny widoczny na ekranie robi to samo. Poprzez sw\u0105 sp\u00f3\u0142k\u0119-c\u00f3rk\u0119 Audi Electronics Venture GmbH, cztery pier\u015bcienie zosta\u0142y wsp\u00f3\u0142za\u0142o\u017cycielem firmy-startup\u2019u holoride GmbH, kt\u00f3ra b\u0119dzie komercjalizowa\u0107 t\u0119 now\u0105 form\u0119 rozrywki poprzez otwart\u0105 platform\u0119, dost\u0119pn\u0105 w przysz\u0142o\u015bci dla wszystkich producent\u00f3w z bran\u017cy motoryzacyjnej oraz dla tw\u00f3rc\u00f3w tre\u015bci.", "\u201cMarvel\u2019s Avengers: Rocket\u2019s Rescue Run\u201d to powo\u0142ane do \u017cycia przez studio Disney Games and Interactive Experiences do\u015bwiadczenie z dziedziny virtual reality, przeznaczone dla pasa\u017cer\u00f3w siedz\u0105cych na tylnych fotelach. Pokazuj\u0105c je, Audi demonstruje wci\u0105gaj\u0105ce, futurystyczne rozwi\u0105zanie techniczne. Zak\u0142adaj\u0105c okulary VR, pasa\u017cer Audi e-tron (\u0142\u0105czne zu\u017cycie energii elektrycznej w kWh/100 km", "\nw zale\u017cno\u015bci od wyposa\u017cenia: 26,2 \u2013 22,5 (WLTP); 24,6 \u2013 23,7 (NEFZ); \u0142\u0105czna emisja CO", " w g/km: 0) przenosi si\u0119 w fantastyczn\u0105 wizj\u0119 przestrzeni kosmicznej. Audi e-tron staje si\u0119 wtedy mi\u0119dzygwiezdnym statkiem prowadzonym przez Stra\u017cnik\u00f3w Galaktyki, a u\u017cytkownik przemierza pola asteroid\u00f3w w towarzystwie Rocketa \u2013 postaci, kt\u00f3ra ju\u017c wiosn\u0105 2019 pojawi si\u0119 w kolejnym filmie Studia Marvel ", " ", "Ka\u017cdy ruch samochodu znajduje swe odzwierciedlenie w czasie rzeczywistym. Gdy auto wje\u017cd\u017ca w ciasny zakr\u0119t, gracz w wirtualnej rzeczywisto\u015bci skr\u0119ca tu\u017c przed nadlatuj\u0105cym z przeciwka statkiem kosmicznym. Je\u015bli Audi e-tron przyspiesza \u2013 kosmiczny pojazd robi to samo.", "By taka nowa forma rozrywki mog\u0142a pojawi\u0107 si\u0119 na rynku tak szybko i w tak dopracowanej postaci jak to tylko mo\u017cliwe, Audi przyj\u0119\u0142o zupe\u0142nie nowe podej\u015bcie: marka zosta\u0142a wsp\u00f3\u0142za\u0142o\u017cycielem startup\u2019u pod nazw\u0105 holoride, w kt\u00f3rym za po\u015brednictwem rozwijaj\u0105cej takie technologie sp\u00f3\u0142ki-c\u00f3rki Audi Electronics Venture GmbH obj\u0119\u0142a mniejszo\u015bciowe udzia\u0142y, a nast\u0119pnie na zasadzie licencji przekaza\u0142a technologi\u0119 do holoride. By umo\u017cliwi\u0107 producentom samochod\u00f3w oraz tw\u00f3rcom tre\u015bci kreowanie, a nast\u0119pnie oferowanie dodatkowych, rozszerzonych format\u00f3w rzeczywisto\u015bci, nowy startup u\u017cyje otwartej platformy. \u201eKreatywne umys\u0142y b\u0119d\u0105 korzysta\u0107 z naszej platformy by tworzy\u0107 fascynuj\u0105ce \u015bwiaty, kt\u00f3re zmieni\u0105 zwyk\u0142\u0105 podr\u00f3\u017c z punktu A do punktu B w prawdziw\u0105 przygod\u0119\u201d \u2013 m\u00f3wi Nils Wollny, szef dzia\u0142u digital w AUDI AG oraz przysz\u0142y szef firmy holoride. \u201eMo\u017cemy rozwija\u0107 ten nowy segment rozrywki tylko poprzez przyj\u0119cie wsp\u00f3lnego, otwartego podej\u015bcia do pojazd\u00f3w, urz\u0105dze\u0144 i tw\u00f3rc\u00f3w tre\u015bci.\u201d", "Od gier zr\u0119czno\u015bciowych, przez podwodne przygody i eksploracj\u0119 kosmosu,", "\npo edukacyjne podr\u00f3\u017ce przez historyczne miasta, czy uk\u0142ad krwiono\u015bny cz\u0142owieka. Dla tego co jest mo\u017cliwe, nie ma prawie \u017cadnych granic. Firma holoride dostarcza zestaw do tworzenia oprogramowania b\u0119d\u0105cy interfejsem do danych samochodu, kt\u00f3ry przenosi je do wirtualnej rzeczywisto\u015bci. Pozwala w ten spos\u00f3b tw\u00f3rcom na tworzenie \u015bwiat\u00f3w, kt\u00f3re mog\u0105 by\u0107 do\u015bwiadczane wszystkimi zmys\u0142ami", "\nw samochodzie. Nowa technika pozwala te\u017c pasa\u017cerom na ogl\u0105danie konwencjonalnych film\u00f3w, seriali i prezentacji. Prawdopodobie\u0144stwo wyst\u0105pienia choroby lokomocyjnej zosta\u0142o tu znacznie zredukowane, poniewa\u017c wra\u017cenia wizualne i sensoryczne s\u0105 zsynchronizowane.", "holoride w ci\u0105gu najbli\u017cszych trzech lat zamierza wprowadzi\u0107 na rynek ofert\u0119 rozrywki dla pasa\u017cer\u00f3w tylnych siedze\u0144, wykorzystuj\u0105c\u0105 dost\u0119pne na rynku standardowe modele okular\u00f3w VR. W d\u0142u\u017cszej perspektywie czasowej dalszy rozw\u00f3j infrastruktury Car-to-X mo\u017ce spowodowa\u0107, \u017ce sytuacje drogowe stan\u0105 si\u0119 cz\u0119\u015bci\u0105 tego do\u015bwiadczenia: zatrzymanie si\u0119 na \u015bwiat\u0142ach spowodowa\u0107 mo\u017ce niespodziewane przeszkody w trakcie gry, a program edukacyjny mo\u017ce zosta\u0107 nagle przerwany nieoczekiwanym quizem.", "Audi i Marvel Studios wsp\u00f3\u0142pracuj\u0105 ze sob\u0105 od pocz\u0105tku istnienia Marvel Cinematic Universe, a pocz\u0105tkiem wsp\u00f3lnych dzia\u0142a\u0144 by\u0142o pojawienie si\u0119 Audi R8 w filmie ", " ", " z roku 2008. Czerpi\u0105c z do\u015bwiadcze\u0144 wieloletniej wsp\u00f3\u0142pracy, Audi oraz Disney Games and Interactive Experiences stworzy\u0142y wsp\u00f3lnie \u201cMarvel\u2019s Avengers: Rocket\u2019s Rescue Run\u201d. W ten spos\u00f3b pokaza\u0142y, jak pasa\u017cer tylnej kanapy samochodu mo\u017ce cieszy\u0107 si\u0119 czasem w podr\u00f3\u017cy, u\u017cywaj\u0105c najbardziej innowacyjnych rozwi\u0105za\u0144", "\nz dziedziny wirtualnej rzeczywisto\u015bci \u2013 VR. \u201d Audi, Marvel i Disney Games and Interactive Experiences wsp\u00f3lnie \u015bwi\u0119tuj\u0105 dziesi\u0105t\u0105 rocznic\u0119 powstania Studia Marvel, \u0142\u0105cz\u0105c najwy\u017cszej klasy tre\u015bci i innowacyjne rozwi\u0105zania techniczne\u201d \u2013 m\u00f3wi Mike Goslin, wiceprezes Disney Games and Interactive Experiences. \u201eDemo przygotowane na CES stworzone zosta\u0142o wy\u0142\u0105cznie w duchu poszukiwa\u0144", "\ni eksperyment\u00f3w, co nie zmienia faktu, \u017ce stale oceniamy pojawiaj\u0105ce si\u0119 technologie, tak by ci\u0105gle wzbogaca\u0107 nasze historie\u00a0 i do\u015bwiadczenia.\u201d", "\u0179r\u00f3d\u0142o: Audi"]}
{"url": "https://www.bankier.pl/moto/uniewazniono-przetarg-na-polaczenie-z-autostrada-a4-w-malopolsce-2222/", "title": ["Uniewa\u017cniono przetarg na po\u0142\u0105czenie z autostrad\u0105 A4 w Ma\u0142opolsce"], "lead": ["Zarz\u0105d Dr\u00f3g Wojew\u00f3dzkich w Krakowie uniewa\u017cni\u0142 przetarg na zaprojektowanie i wybudowanie po\u0142\u0105czenia w\u0119z\u0142a autostrady A4 w Wierzchos\u0142awicach (Ma\u0142opolskie) ze Stref\u0105 Aktywno\u015bci Gospodarczej w Tarnowie z powodu zbyt drogich ofert przedstawionych w post\u0119powaniu."], "text": ["Zarz\u0105d Dr\u00f3g Wojew\u00f3dzkich w Krakowie uniewa\u017cni\u0142 przetarg na zaprojektowanie i wybudowanie po\u0142\u0105czenia w\u0119z\u0142a autostrady A4 w Wierzchos\u0142awicach (Ma\u0142opolskie) ze Stref\u0105 Aktywno\u015bci Gospodarczej w Tarnowie z powodu zbyt drogich ofert przedstawionych w post\u0119powaniu.", "W ramach inwestycji mia\u0142 powsta\u0107 m.in. nowy most na rzece Dunajec.", "W przetargu og\u0142oszonym w marcu zesz\u0142ego roku wp\u0142yn\u0119\u0142o sze\u015b\u0107 ofert, z kt\u00f3rych najta\u0144sza, przedstawiona przez Mostostal Warszawa, opiewa\u0142a na 206,6 mln z\u0142. Tymczasem zamawiaj\u0105cy zamierza\u0142 przeznaczy\u0107 na sfinansowanie zam\u00f3wienia 114,8 mln z\u0142.", "Zamawiaj\u0105cy nie mo\u017ce zwi\u0119kszy\u0107 tej kwoty do ceny najkorzystniejszej oferty \u2013 zaznaczono w zawiadomieniu o uniewa\u017cnieniu przetargu.", "Dzi\u0119ki nowej inwestycji, autostrada A4 mia\u0142a zyska\u0107 po\u0142\u0105czenie z drog\u0105 wojew\u00f3dzk\u0105 nr 973 w miejscowo\u015bci K\u0119pa Bogumi\u0142owicka. Zadanie obejmowa\u0142o zaprojektowanie trasy i uzyskanie dla niej decyzji administracyjnych, uzgodnie\u0144 i opinii, w tym zezwolenia na realizacj\u0119 inwestycji drogowej (ZRID) z klauzul\u0105 natychmiastowej wykonalno\u015bci.", "Inwestycja obejmowa\u0142a budow\u0119 \u0142\u0105cznicy o d\u0142ugo\u015bci ok. 2,2 km, jako drogi jednojezdniowej, o dw\u00f3ch i trzech pasach ruchu, a tak\u017ce nowego mostu na rzece Dunajec wraz z niezb\u0119dn\u0105 infrastruktur\u0105 towarzysz\u0105c\u0105.", "Inwestor \u2013 Zarz\u0105d Dr\u00f3g Wojew\u00f3dzkich w Krakowie \u2013 planowa\u0142 zg\u0142osi\u0107 zadanie do unijnego dofinansowania w ramach Regionalnego Programu Operacyjnego Wojew\u00f3dztwa Ma\u0142opolskiego na lata 2014-20.(PAP)", "autor: Rafa\u0142 Grzyb", "rgr/ je/"]}
{"url": "https://www.bankier.pl/moto/szykuje-sie-ciezki-rok-dla-chinskiej-produkcji-samochodow-2124/", "title": ["Szykuje si\u0119 ci\u0119\u017cki rok dla chi\u0144skiej produkcji samochod\u00f3w"], "lead": ["Popyt na nowe auta na jednym z najwi\u0119kszych rynk\u00f3w zbytu kurczy si\u0119. Chi\u0144ska bran\u017ca motoryzacyjna ma to mocno odczu\u0107 w przysz\u0142ym roku, bo pierwsze redukcje plan\u00f3w produkcyjnych pojawi\u0142y si\u0119 jeszcze przed sylwestrem ", "\u2013 pisze agencja Reutera", "."], "text": ["Popyt na nowe auta na jednym z najwi\u0119kszych rynk\u00f3w zbytu kurczy si\u0119. Chi\u0144ska bran\u017ca motoryzacyjna ma to mocno odczu\u0107 w przysz\u0142ym roku, bo pierwsze redukcje plan\u00f3w produkcyjnych pojawi\u0142y si\u0119 jeszcze przed sylwestrem ", ".", "Zakontraktowana na grudzie\u0144 2018 produkcja w chi\u0144skich fabrykach po raz pierwszy od dw\u00f3ch lat zanotowa\u0142a spadek. Wed\u0142ug analityk\u00f3w jest to skutek wojny handlowej ze Stanami Zjednoczonymi i spodziewanego w przysz\u0142ym roku spowolnienia gospodarczego.", "O ni\u017cszych planach produkcyjnych m\u00f3wi si\u0119 ju\u017c mi\u0119dzy innymi w kontek\u015bcie Nissana. Wed\u0142ug anonimowego \u017ar\u00f3d\u0142a zwi\u0105zanego ze sp\u00f3\u0142k\u0105 ", ". Produkcja ma zosta\u0107 ograniczona w trzech fabrykach japo\u0144skiego producenta zlokalizowanych na terenie Pa\u0144stwa \u015arodka. Dla Nissana to drugi najwi\u0119kszy rynek zbytu.", "Sprzeda\u017c samochod\u00f3w w Chinach jest obecnie najni\u017csza od dwudziestu lat. O ile niekt\u00f3rym holdingom motoryzacyjnym udaje si\u0119 przej\u015b\u0107 w gospodarczej zawierusze wzgl\u0119dnie bez szwanku, to przed Nissanem ci\u0119cia produkcji zapowiedzia\u0142 tak\u017ce Ford i Hyundai \u2013 pisze Reuters.", "Wi\u0119cej o ", "."]}
{"url": "https://www.bankier.pl/moto/w-norwegii-szybko-rosnie-sprzedaz-samochodow-z-silnikami-elektrycznymi-2130/", "title": ["W Norwegii szybko ro\u015bnie sprzeda\u017c samochod\u00f3w z silnikami elektrycznymi"], "lead": ["Prawie jedn\u0105 trzeci\u0105 (31,2 proc.) nowych samochod\u00f3w sprzedanych w Norwegii w 2018 roku stanowi\u0142y pojazdy z nap\u0119dem elektrycznym \u2013 poinformowa\u0142a w \u015brod\u0119 niezale\u017cna Norweska Federacja Drogowa. Norwegia jest pod tym wzgl\u0119dem niekwestionowanym liderem na \u015bwiecie."], "text": ["Prawie jedn\u0105 trzeci\u0105 (31,2 proc.) nowych samochod\u00f3w sprzedanych w Norwegii w 2018 roku stanowi\u0142y pojazdy z nap\u0119dem elektrycznym \u2013 poinformowa\u0142a w \u015brod\u0119 niezale\u017cna Norweska Federacja Drogowa. Norwegia jest pod tym wzgl\u0119dem niekwestionowanym liderem na \u015bwiecie.", "W 2017 roku samochody elektryczne stanowi\u0142y 20,8 proc. wszystkich sprzedanych w Norwegii pojazd\u00f3w, a w 2013 roku \u2013 zaledwie 5,5 proc.", "Do roku 2025 w Norwegii planuje si\u0119 zako\u0144czenie sprzeda\u017cy samochod\u00f3w z silnikami spalinowymi. Aby zach\u0119ci\u0107 do kupna przyjaznych dla \u015brodowiska samochod\u00f3w z nap\u0119dem elektrycznym, oferuje si\u0119 w tym kraju znaczne ulgi podatkowe, a tak\u017ce takie przywileje jak bezp\u0142atne parkowanie czy bezp\u0142atne \u0142adowanie akumulator\u00f3w.", "Szef Norweskiej Federacji Drogowej Oeyvind Solberg Thorsen zwr\u00f3ci\u0142 uwag\u0119, \u017ce cho\u0107 udzia\u0142 samochod\u00f3w elektrycznych szybko ro\u015bnie, to jednak ponad dwie trzecie z 148 tys. pojazd\u00f3w sprzedanych w 2018 r. stanowi\u0142y te z silnikami spalinowymi b\u0105d\u017a hybrydowe. Do osi\u0105gni\u0119cia wyznaczonego na 2005 rok celu \u2013 zako\u0144czenia sprzeda\u017cy nowych samochod\u00f3w z silnikami spalinowymi \u2013 droga jest wi\u0119c jeszcze daleka.", "Wed\u0142ug Mi\u0119dzynarodowej Agencji Energetycznej (MAE), kt\u00f3ra jako samochody z nap\u0119dem elektrycznym kwalifikuje tak\u017ce hybrydy z mo\u017cliwo\u015bci\u0105 zewn\u0119trznego \u0142adowania, takie pojazdy stanowi\u0142y w Norwegii 39 proc. nowych samochod\u00f3w sprzedanych w 2017 r. Na drugim miejscu by\u0142a Islandia (12 proc.), a na trzecim Szwecja (6 proc.). W Chinach by\u0142o to zaledwie 2,2 proc., a w Stanach Zjednoczonych 1,2 proc.(PAP)", "az/ mc/"]}
{"url": "https://www.bankier.pl/moto/samowystarczalny-energetycznie-salon-mitsubishi-motors-2137/", "title": ["Samowystarczalny energetycznie salon Mitsubishi Motors"], "lead": ["Firmy Mitsubishi Motors Corporation (MMC) oraz Kyushu Mitsubishi Motors Sales Co., Ltd. zamierzaj\u0105 stworzy\u0107 salon samochodowy, kt\u00f3ry b\u0119dzie samowystarczalny pod wzgl\u0119dem wykorzystania energii odnawialnej, a nawet b\u0119dzie w stanie zapewni\u0107 stabilne dostawy energii elektrycznej pojazdom w czasie kl\u0119ski \u017cywio\u0142owej."], "text": ["Firmy Mitsubishi Motors Corporation (MMC) oraz Kyushu Mitsubishi Motors Sales Co., Ltd. zamierzaj\u0105 stworzy\u0107 salon samochodowy, kt\u00f3ry b\u0119dzie samowystarczalny pod wzgl\u0119dem wykorzystania energii odnawialnej, a nawet b\u0119dzie w stanie zapewni\u0107 stabilne dostawy energii elektrycznej pojazdom w czasie kl\u0119ski \u017cywio\u0142owej.", "W salonie dealerskim Futamatase DENDO Drive Station w prefekturze Fukuoka w Kyushu zamontowano nowe panele s\u0142oneczne o du\u017cej wydajno\u015bci i modu\u0142 akumulator\u00f3w do magazynowania wytworzonej energii. System zosta\u0142 uruchomiony 20 grudnia 2018 r.", "Jego specyfikacja przewiduje mo\u017cliwo\u015b\u0107 ponownego u\u017cycia baterii EV i PHEV, kt\u00f3re mog\u0105 pos\u0142u\u017cy\u0107 jako jednostki do magazynowania energii.", "Panele s\u0142oneczne zainstalowane w salonie Futamatase maj\u0105 moc produkcyjn\u0105 30 kW, co odpowiada \u015bredniemu zu\u017cyciu energii w centrach wystawowych. Natomiast akumulator mo\u017ce magazynowa\u0107 100 kWh energii elektrycznej, co odpowiada 10-dniowym potrzebom przeci\u0119tnego gospodarstwa domowego.", "Opr\u00f3cz mo\u017cliwo\u015bci \u0142adowania pojazd\u00f3w elektrycznych i elektrycznych hybryd PHEV, u\u017cycie adaptera V2H* pozwala systemowi na dostarczenie wystarczaj\u0105cej ilo\u015bci energii elektrycznej, aby zaspokoi\u0107 potrzeby salonu sprzeda\u017cy, wykorzystuj\u0105c moc pobieran\u0105 z akumulator\u00f3w aut elektrycznych i PHEV oraz energi\u0119 wytworzon\u0105 przez panele s\u0142oneczne.", "W ci\u0105gu najbli\u017cszego roku, dzi\u0119ki projektowi gromadzone b\u0119d\u0105 r\u00f3\u017cnorodne dane, kt\u00f3re pomog\u0105 sprawdzi\u0107 \u017cywotno\u015b\u0107 baterii s\u0142onecznych i pojemno\u015bci akumulator\u00f3w i b\u0119d\u0105 przydatne w projektowaniu przysz\u0142ych punkt\u00f3w dealerskich DENDO Drive.", "Opr\u00f3cz standardowej ekspozycji pojazd\u00f3w Mitsubishi, w salonie sprzeda\u017cy nowej generacji DENDO Drive Station odbywaj\u0105 si\u0119 prelekcje i prezentacje dla go\u015bci na temat przysz\u0142o\u015bci pojazd\u00f3w elektrycznych, ich wa\u017cnego miejsca w energetycznej strukturze oraz przydatno\u015bci w przypadku kl\u0119sk \u017cywio\u0142owych.", "MMC otworzy\u0142o swoj\u0105 pierwsz\u0105 stacj\u0119 DENDO Drive w pa\u017adzierniku 2016 r., a do 20 grudnia przekszta\u0142ci\u0142o ju\u017c 56 salon\u00f3w firmowych w ca\u0142ym kraju w ekologiczne centra ekspozycyjne i spodziewa si\u0119 do ko\u0144ca roku podatkowego 2020 zwi\u0119kszy\u0107 t\u0119 liczb\u0119 do 200.", "MMC, kt\u00f3re stale rozbudowuje ofert\u0119 pojazd\u00f3w osobowych i ci\u0119\u017carowych o nap\u0119dzie elektrycznym i Kyushu Mitsubishi Motors Sales maj\u0105 nadziej\u0119, \u017ce tworz\u0105c stacje dealerskie DENDO Drive wsp\u00f3lnie przyczyni\u0105 si\u0119 do zwi\u0119kszenia wydajno\u015bci sieci energetycznych i ich stabilno\u015bci w sytuacjach kl\u0119sk \u017cywio\u0142owych.", "\u0179r\u00f3d\u0142o: Mitsubishi"]}
{"url": "https://www.bankier.pl/moto/nowy-model-tesli-y-jeszcze-w-tym-roku-2145/", "title": ["Nowy model tesli y jeszcze w tym roku"], "lead": ["Nowy model tesli powinien zosta\u0107 zaprezentowany jeszcze w tym roku. Prototyp crossovera, zapowiadany jako tesla model y, zosta\u0142 ju\u017c zaakceptowany przez Elona Muska do produkcji ", "\u2013 donosi MarketWatch", "."], "text": ["Nowy model tesli powinien zosta\u0107 zaprezentowany jeszcze w tym roku. Prototyp crossovera, zapowiadany jako tesla model y, zosta\u0142 ju\u017c zaakceptowany przez Elona Muska do produkcji ", ".", "Plan sprzeda\u017cowy zak\u0142ada od 0,5 do 1 mln sztuk rocznie. Cena nie zosta\u0142a jeszcze zapowiedziana, ale Musk zdradzi\u0142, \u017ce b\u0119dzie to o ok. 5000 dol. ameryka\u0144skich wi\u0119cej ni\u017c w przypadku modelu 3. Najta\u0144sza wersja \u201eelektryka dla mas\u201d to 35 000 dol. Model y mia\u0142by wi\u0119c w najni\u017cszej wersji wyposa\u017cenia i z najmniejsz\u0105 bateri\u0105 kosztowa\u0107 40 000 dol.", "Pytanie tylko, czy takie modele b\u0119d\u0105 dost\u0119pne od razu. W przypadku modelu 3 problemy z produkcj\u0105 spowodowa\u0142y, \u017ce Tesla zacz\u0119\u0142a najpierw produkowa\u0107 dro\u017csze wersje, na kt\u00f3rych uzyskuje korzystniejsz\u0105 mar\u017c\u0119. Zach\u0119ca jednocze\u015bnie tych klient\u00f3w, kt\u00f3rzy wci\u0105\u017c czekaj\u0105 na swoje egzemplarze do dop\u0142acenia do mocniejszych wersji, kt\u00f3re dostan\u0105 szybciej.", "Na razie wiadomo, \u017ce produkcja b\u0119dzie prowadzona w budowanej Tesla Gigafactory 3 w Szanghaju oraz Gigafactory 2. Pierwsza fabryka Tesli po\u0142o\u017cona w Nevadzie bez drogich ulepsze\u0144 nie jest w stanie sprosta\u0107 procesowi produkcyjnemu modelu y.", "Jednocze\u015bnie zapowiedziano, \u017ce sp\u00f3\u0142ka wyci\u0105gn\u0119\u0142a wnioski z problem\u00f3w z produkcj\u0105 modelu 3 i w 2020 r. przeprowadzi \u201erewolucj\u0119 produkcyjn\u0105\u201d, kt\u00f3ra ustrze\u017ce Tesl\u0119 przed powt\u00f3rk\u0105 z przesz\u0142o\u015bci."]}
{"url": "https://www.bankier.pl/moto/przemysl-motoryzacyjny-w-polsce-zaczyna-zwalniac-2168/", "title": ["Przemys\u0142 motoryzacyjny w Polsce zaczyna zwalnia\u0107"], "lead": ["Cho\u0107 po trzech kwarta\u0142ach 2018 r. odnotowano najwy\u017csze warto\u015bci dla produkcji sprzedanej i eksportu w historii przemys\u0142u motoryzacyjnego w Polsce, to wyniki ca\u0142oroczne b\u0119d\u0105 ni\u017csze ni\u017c rok wcze\u015bniej \u2013 poda\u0142 w komunikacie serwis rynku motoryzacyjnego AutomotiveSuppliers.pl."], "text": ["Cho\u0107 po trzech kwarta\u0142ach 2018 r. odnotowano najwy\u017csze warto\u015bci dla produkcji sprzedanej i eksportu w historii przemys\u0142u motoryzacyjnego w Polsce, to wyniki ca\u0142oroczne b\u0119d\u0105 ni\u017csze ni\u017c rok wcze\u015bniej \u2013 poda\u0142 w komunikacie serwis rynku motoryzacyjnego AutomotiveSuppliers.pl.", "Jak informuje w komunikacie serwis AutomotiveSuppliers.pl \u201erok 2017 pod wieloma wzgl\u0119dami by\u0142 rekordowy dla sektora motoryzacyjnego w naszym kraju. \u201eNienotowane wcze\u015bniej warto\u015bci osi\u0105gn\u0119\u0142y zar\u00f3wno produkcja sprzedana, zatrudnienie oraz eksport\u201d. Tymczasem dost\u0119pne dane za trzy kwarta\u0142y wskazuj\u0105, \u017ce \u201ewzrosty w 2018 roku nie by\u0142y ju\u017c tak wysokie jak rok wcze\u015bniej i pobicie ostatnich rekord\u00f3w b\u0119dzie trudne\u201d \u2013 podkre\u015blono.", "\u201ePo trzech kwarta\u0142ach 2018 roku produkcja sprzedana w grupie: produkcja pojazd\u00f3w samochodowych, przyczep i naczep, osi\u0105gn\u0119\u0142a najwy\u017cszy dla tego okresu poziom 113,91 mld z\u0142otych. W por\u00f3wnaniu do 2017 r. nast\u0105pi\u0142 wzrost o 2,6 proc.\u201d \u201eW grupie firm \u015brednich i du\u017cych (powy\u017cej 49 zatrudnionych), wi\u0119kszo\u015b\u0107 przychod\u00f3w wygenerowali producenci cz\u0119\u015bci i akcesori\u00f3w. Produkcja sprzedana wytw\u00f3rc\u00f3w komponent\u00f3w produkt\u00f3w motoryzacyjnych osi\u0105gn\u0119\u0142a tak\u017ce rekordow\u0105 warto\u015b\u0107 66,95 mld z\u0142otych ( wzrost 5,4 proc.)\u201d \u2013 poda\u0142 bran\u017cowy serwis.", "\u201eW okresie stycze\u0144-wrzesie\u0144 2018 r. eksport przemys\u0142u motoryzacyjnego z Polski osi\u0105gn\u0105\u0142 poziom 19,14 mld euro. Cho\u0107 wynik jest jedynie o 0,45 proc. wy\u017cszy ni\u017c rok wcze\u015bniej (wzrost o 85,9 mln euro) to sta\u0142 si\u0119 on najwy\u017csz\u0105 warto\u015bci\u0105 w dotychczasowej historii tego sektora\u201d \u2013 czytamy w komunikacie", "Cytowany w komunikacie Partner w AutomotiveSuppliers.pl Rafa\u0142 Or\u0142owski zaznaczy\u0142, \u017ce \u201ez kwarta\u0142u na kwarta\u0142 widzimy, \u017ce dynamika wzrostu maleje\u201d. \u201ePonadto g\u0142\u00f3wne rynki jak: Niemcy, Francja, W\u0142ochy czy Wlk. Brytania, z kt\u00f3rymi powi\u0105zany jest przemys\u0142 motoryzacyjny w Polsce, a przede wszystkim producenci cz\u0119\u015bci, odnotowa\u0142y znacz\u0105ce spadki w ostatnim kwartale zesz\u0142ego roku. I nowa procedura testowa dla samochod\u00f3w WLTP (Worldwide Harmonised Light Vehicles Test Procedure, czyli \u015awiatowa Zharmonizowana Procedura Test\u00f3w Pojazd\u00f3w Lekkich), to tylko jeden z czynnik\u00f3w, kt\u00f3ry prze\u0142o\u017cy\u0142 si\u0119 na ni\u017csz\u0105 produkcj\u0119 i sprzeda\u017c samochod\u00f3w w krajach Unii Europejskiej\u201d \u2013 doda\u0142, prognozuj\u0105c przy tym, \u017ce produkcja sprzedana i eksport przemys\u0142u motoryzacyjnego w Polsce za 12 miesi\u0119cy 2018 r. b\u0119d\u0105 nieznacznie ni\u017csze ni\u017c rok wcze\u015bniej\u201d. (PAP)", "autor: Longina Grzeg\u00f3rska-Szpyt", "lgs/ drag/"]}
{"url": "https://www.bankier.pl/moto/ruszyl-przetarg-na-wykonanie-projektu-przebudowy-a2-warszawa-lodz-2173/", "title": ["Ruszy\u0142 przetarg na wykonanie projektu przebudowy A2 Warszawa \u2013 \u0141\u00f3d\u017a"], "lead": [], "text": ["Inwestycja polega\u0107 b\u0119dzie na dobudowie trzeciego pasa ruchu od w\u0119z\u0142a \u0141\u00f3d\u017a P\u00f3\u0142noc do w\u0119z\u0142a Pruszk\u00f3w, a na odcinku w\u0119ze\u0142 Pruszk\u00f3w \u2013 w\u0119ze\u0142 Konotopa czwartego pasa ruchu. Dobudowa b\u0119dzie realizowana po wewn\u0119trznych stronach obu jezdni autostrady A2, z wykorzystaniem szerokiego pasa rozdzia\u0142u przewidzianego podczas budowy autostrady pod przysz\u0142e poszerzenie. Inwestycja pozwoli na dostosowanie parametr\u00f3w technicznych autostrady A2 do istniej\u0105cego i prognozowanego nat\u0119\u017cenia ruchu, zwi\u0119kszenie przepustowo\u015bci i usprawnienie po\u0142\u0105czenia drogowego pomi\u0119dzy Warszaw\u0105 a \u0141odzi\u0105.", "Prace przygotowawcze b\u0119d\u0105 prowadzone maksymalnie do 2021 roku. Ich koszt jest szacowany na oko\u0142o 7 mln z\u0142. Budowa dodatkowych pas\u00f3w zosta\u0142a przewidziana na okres nawet do 3 lat, z uwagi na to, \u017ce prace s\u0105 planowane bez wy\u0142\u0105czania odcinka z ruchu. \u0141\u0105czny koszt rozbudowy mo\u017ce wynie\u015b\u0107 ok. 600 mln z\u0142.", "Poszerzenie autostrady A2 o dodatkowe pasy ruchu na odcinku od w\u0119z\u0142a Konotopa do w\u0119z\u0142a \u0141\u00f3d\u017a P\u00f3\u0142noc b\u0119dzie mo\u017cliwe dzi\u0119ki zatwierdzonym 6 grudnia 2018 r. przez ministra infrastruktury Andrzeja Adamczyka programom inwestycji. Obejmuj\u0105 one ca\u0142y odcinek autostrady A2 pomi\u0119dzy Warszaw\u0105 i \u0141odzi\u0105 o d\u0142ugo\u015bci 88 km (w podziale na wojew\u00f3dztwo \u0142\u00f3dzkie i mazowieckie) i zak\u0142adaj\u0105 przygotowanie niezb\u0119dnych analiz, dokumentacji oraz opracowa\u0144 do wydania decyzji pozwalaj\u0105cych og\u0142osi\u0107 post\u0119powanie przetargowe.", "Podczas grudniowej konferencji prasowej Minister A. Adamczyk zapowiedzia\u0142 tak\u017ce likwidacj\u0119 nieczynnego Punktu Poboru Op\u0142at (PPO) Pruszk\u00f3w na A2, kt\u00f3ry powoduje zak\u0142\u00f3cenia w p\u0142ynno\u015bci ruchu. Obecnie na obszarze PPO Pruszk\u00f3w zlokalizowanych jest 17 wysp dziel\u0105cych, kt\u00f3re mia\u0142y s\u0142u\u017cy\u0107 jako infrastruktura do przysz\u0142ego poboru op\u0142at od samochod\u00f3w osobowych. Pr\u0119dko\u015b\u0107 na tym odcinku, ze wzgl\u0119d\u00f3w bezpiecze\u0144stwa, jest ograniczona do 40 km/h, co przy du\u017cym nat\u0119\u017ceniu ruchu powoduje zak\u0142\u00f3cenia w p\u0142ynno\u015bci ruchu.", "\u2013 Po likwidacji PPO Pruszk\u00f3w uzyskamy przepustowo\u015b\u0107 i p\u0142ynno\u015b\u0107 ruchu, przy jednoczesnym zachowaniu pe\u0142nych standard\u00f3w bezpiecze\u0144stwa ruchu drogowego \u2013 powiedzia\u0142 p.o. Generalny Dyrektor Dr\u00f3g Krajowych i Autostrad Tomasz \u017buchowski.", "Przetarg na likwidacj\u0119 wysp na terenie punktu poboru op\u0142at w Pruszkowie GDDKiA og\u0142osi\u0142a 21 grudnia 2018 r. Zadaniem wy\u0142onionego w przetargu wykonawcy b\u0119dzie zaprojektowanie oraz wykonanie rob\u00f3t polegaj\u0105cych na demonta\u017cu wysp (i innych urz\u0105dze\u0144), kt\u00f3re znajduj\u0105 si\u0119 w przygotowanych miejscach poboru op\u0142at, odtworzenie nawierzchni i wykonanie oznakowania poziomego do 30 czerwca 2019 r.", "Minister infrastruktury przypomnia\u0142 te\u017c, \u017ce GDDKiA w grudniu 2018 r. og\u0142osi\u0142a przetarg na opracowanie studium korytarzowego wraz z analiz\u0105 techniczno-ekonomiczno-logistyczn\u0105 rozbudowy lub budowy autostrady A4 pomi\u0119dzy Wroc\u0142awiem i Krzy\u017cow\u0105. Zadaniem projektant\u00f3w b\u0119dzie przeanalizowanie mo\u017cliwych wariant\u00f3w kompleksowych dzia\u0142a\u0144, maj\u0105cych na celu popraw\u0119 sytuacji w zakresie bezpiecze\u0144stwa, przepustowo\u015bci i funkcjonalno\u015bci dolno\u015bl\u0105skiego odcinka autostrady A4.", "\u00a0", "W ramach prac przygotowawczych przeanalizowane zostan\u0105 minimum trzy warianty:"]}
{"url": "https://www.bankier.pl/moto/gddkia-do-konca-2019-roku-blisko-490-km-nowych-drog-2172/", "title": ["GDDKiA: do ko\u0144ca 2019 roku blisko 490 km nowych dr\u00f3g"], "lead": ["Do ko\u0144ca 2019 roku zostanie oddanych kierowcom blisko 490 km nowych dr\u00f3g \u2013 poinformowa\u0142 rzecznik Generalnej Dyrekcji Dr\u00f3g Krajowych i Autostrad Jan Krynicki."], "text": ["Do ko\u0144ca 2019 roku zostanie oddanych kierowcom blisko 490 km nowych dr\u00f3g \u2013 poinformowa\u0142 rzecznik Generalnej Dyrekcji Dr\u00f3g Krajowych i Autostrad Jan Krynicki.", "Jak przypomnia\u0142 Krynicki, \u201eobecnie kierowcy maj\u0105 do dyspozycji 3730,7 km dr\u00f3g szybkiego ruchu, w tym 1638,5 km autostrad i 2092,2 km dr\u00f3g ekspresowych\u201d.", "\u201eW 2019 roku planujemy umo\u017cliwi\u0107 kierowcom skorzystanie z nowych, autostradowych kilometr\u00f3w w ci\u0105gu A1 w wojew\u00f3dztwie \u015bl\u0105skim, kierowcy pojad\u0105 autostrad\u0105 z Katowic do Cz\u0119stochowy\u201d.", "\u201eDo ko\u0144ca roku chcemy udost\u0119pni\u0107 mo\u017cliwo\u015b\u0107 podr\u00f3\u017cy z Lublina do Warszawy, z wyj\u0105tkiem kr\u00f3tkiego odcinka obwodnicy Ko\u0142bieli w ci\u0105gu drogi ekspresowej S17\u201d \u2013 poinformowa\u0142 Krynicki.", "\u201eW wojew\u00f3dztwie zachodniopomorskim, w 2019 roku planujemy otworzy\u0107 kolejne fragmenty trasy S6 od drogi ekspresowej S3 (w okolicach Szczecina) do Koszalina. W ci\u0105gu najbli\u017cszych 12 miesi\u0119cy chcemy domkn\u0105\u0107 r\u00f3wnie\u017c ekspresowe po\u0142\u0105czenie w ci\u0105gu S5 Poznania z Wroc\u0142awiem\u201d \u2013 poda\u0142 Krynicki.", "Pe\u0142na lista odcink\u00f3w dr\u00f3g (o \u0142\u0105cznej d\u0142ugo\u015bci blisko\u00a0", "\u00a0", "\u00a0) przy\u00a0", ". oraz\u00a0", "\u00a0\u2013 planowanych do oddania do 31 grudnia 2019 roku:", "autor: Mariusz Polit", "mp/ je/"]}
{"url": "https://www.bankier.pl/moto/quiz-na-ktorym-mozesz-sie-przejechac-quiz-2064/", "title": ["Quiz, na kt\u00f3rym mo\u017cesz si\u0119 przejecha\u0107 [Quiz]"], "lead": ["My\u015blicie, \u017ce o logotypach marek motoryzacyjnych wiecie wszystko? Przygotowali\u015bmy prawdziwy test na spostrzegawczo\u015b\u0107 i znajomo\u015b\u0107 bran\u017cy motoryzacyjnej. Nie pytamy o osi\u0105gi, liczb\u0119 koni mechanicznych czy co jest lepsze \u2013 diesel czy benzyna.\u00a0Tym razem skupiamy si\u0119 na marketingowej stronie tego biznesu."], "text": ["My\u015blicie, \u017ce o logotypach marek motoryzacyjnych wiecie wszystko? Przygotowali\u015bmy prawdziwy test na spostrzegawczo\u015b\u0107 i znajomo\u015b\u0107 bran\u017cy motoryzacyjnej. Nie pytamy o osi\u0105gi, liczb\u0119 koni mechanicznych czy co jest lepsze \u2013 diesel czy benzyna.\u00a0Tym razem skupiamy si\u0119 na marketingowej stronie tego biznesu.", "Skoro uruchomili\u015bmy dla Was", "\u00a0teraz Was z tej motoryzacji odpytamy.", "Je\u015bli poni\u017cszy quiz nie wy\u015bwietla si\u0119 prawid\u0142owo,\u00a0", "MG"]}
{"url": "https://www.bankier.pl/moto/wyprzedaz-rocznika-2018-w-salonach-samochodowych-gdzie-najwieksze-rabaty-na-auta-osobowe-1994/", "title": ["Wyprzeda\u017c rocznika 2018 w salonach samochodowych. Gdzie najwi\u0119ksze rabaty na auta osobowe?"], "lead": ["Kolejny rok kalendarzowy zbli\u017ca si\u0119 ku ko\u0144cowi tak samo, jak przypadaj\u0105ca na niego seria rocznikowa w salonach samochodowych. Nadchodz\u0105ca wymiana oferty modelowej sk\u0142ania producent\u00f3w i dealer\u00f3w do wprowadzania wyprzeda\u017cowych cennik\u00f3w. Gdzie mo\u017cna liczy\u0107 na wyprzeda\u017c rocznika 2018?", "Wyprzeda\u017c rocznika 2018 \u2013 ostatnia szansa na leasing na starych zasadach"], "text": ["Kolejny rok kalendarzowy zbli\u017ca si\u0119 ku ko\u0144cowi tak samo, jak przypadaj\u0105ca na niego seria rocznikowa w salonach samochodowych. Nadchodz\u0105ca wymiana oferty modelowej sk\u0142ania producent\u00f3w i dealer\u00f3w do wprowadzania wyprzeda\u017cowych cennik\u00f3w. Gdzie mo\u017cna liczy\u0107 na wyprzeda\u017c rocznika 2018?", "Jak co roku przygotowali\u015bmy list\u0119 przecen, jakie przygotowa\u0142y koncerny motoryzacyjne dla klient\u00f3w indywidualnych. Cenniki wyprzeda\u017cowe przedstawi\u0142o w tym roku 13 marek, a w pozosta\u0142ych najcz\u0119\u015bciej pr\u00f3bowano z\u0142owi\u0107 nabywc\u0119 na ostatni\u0105 szans\u0119 podpisania umowy leasingu na starych zasadach. W sta\u0142ym repertuarze znalaz\u0142y si\u0119 tak\u017ce promocyjne pakiety ubezpiecze\u0144, rabaty za odkup starego samochodu czy obni\u017cki cen assistance samochodowego.", "Fiat zamiast obni\u017cek w cenniku wszystkich modeli postanowi\u0142 nieco zr\u00f3\u017cnicowa\u0107 promocje na koniec 2018 roku. Na rodzin\u0119 modelu 500 przedstawi\u0142 promocyjne warunki kredytowania, wypo\u017cyczania i leasingu. Podobnie zreszt\u0105 na popularn\u0105 pand\u0119.", "Materia\u0142y prasowe", "Rabaty od cen w katalogu dotycz\u0105 jednak tylko modeli tipo. Standardowa wersja, kt\u00f3ra w 2018 roku kosztowa\u0142a co najmniej 48 100 z\u0142 mo\u017ce zosta\u0107 przeceniona do 3200 z\u0142. Na wersji pi\u0119ciodrzwiowej mo\u017cna zaoszcz\u0119dzi\u0107 z kolei do 3800 z\u0142. Fiat tipo z nadwoziem combi (fiat tipo station wagon) kosztuj\u0105cy co najmniej 59 800 z\u0142 mo\u017ce zosta\u0107 przeceniony nawet o 4400 z\u0142. Nale\u017cy jednak pami\u0119ta\u0107, \u017ce maksymalny rabat nie dotyczy najta\u0144szych wersji wyposa\u017cenia. Klienci mog\u0105 z nich skorzysta\u0107 dopiero przy dro\u017cszych pakietach.", "Znacznie d\u0142u\u017csza lista ko\u0144coworocznych przecen pojawi\u0142a si\u0119 w cenniku Forda. Ameryka\u0144ski producent przewidzia\u0142 rabaty na 12 modeli, w kt\u00f3rych znalaz\u0142 si\u0119 m.in. popularny ford focus. Kwoty rabat\u00f3w s\u0105 tak\u017ce znacznie wy\u017csze ni\u017c w Fiacie, co wynika te\u017c z wy\u017cszych stawek bazowych za niekt\u00f3re modele. Najwi\u0119ksza przecena jest do zgarni\u0119cia w przypadku modelu kuga \u2013 przy niekt\u00f3rych wersjach wyposa\u017cenia rabat wynosi nawet 20 600 z\u0142.", "Materia\u0142y prasowe", "Ponad 10 000 z\u0142 mo\u017cna tak\u017ce zaoszcz\u0119dzi\u0107 na modelach ford ecosport, ford edge i fordzie mondeo. Blisko 10 000 z\u0142 przeceniono tak\u017ce niekt\u00f3re wersje wyposa\u017ceniowe modeli galaxy, grand c-max, c-max oraz s-max.", "Materia\u0142y prasowe", "Du\u017co skromniejsza lista obni\u017cek pojawi\u0142a si\u0119 w salonach Hondy. Japo\u0144ska marka przeceni\u0142a w tegorocznej ofercie cztery modele \u2013 civica w wersji cztero- i pi\u0119ciodrzwiowej oraz model cr-v i hr-v.", "Wyprzeda\u017c rocznika 2018 \u2013 Fiat, Ford, Honda", "\u0179r\u00f3d\u0142o: Opracowanie Bankier.pl na podstawie stron internetowych producent\u00f3w", "Kwoty rabat\u00f3w si\u0119gaj\u0105 tu 10 000 z\u0142 \u2013 tyle mo\u017cna oszcz\u0119dzi\u0107 przy zakupie najdro\u017cszego spo\u015br\u00f3d tych czterech aut \u2013 hondy cr-v, kt\u00f3rej ceny poza promocj\u0105 zaczynaj\u0105 si\u0119 od 91 300 z\u0142. \u017baden z rabat\u00f3w nie jest jednak ni\u017cszy od 5000 z\u0142. Ta kwota to upust dost\u0119pny przy modelu hr-v, 7000 z\u0142 producent opu\u015bci przy zakupie civica czterodrzwiowego i 6000 z\u0142 przy zakupie wersji pi\u0119ciodrzwiowej.", "Hyundai kolejny rok z rz\u0119du poza samymi rabatami dla kupuj\u0105cych samochody z wyprzedawanego rocznika, oferuje tak\u017ce dodatkowy upust za pozostawienie starego samochodu. W ramach odkupu nabywcy mog\u0105 otrzyma\u0107 dodatkow\u0105 obni\u017ck\u0119 ceny nowego samochodu rz\u0119du kilku tysi\u0119cy z\u0142otych. Nale\u017cy jednak pami\u0119ta\u0107, \u017ce maksymalna kwota odkupu b\u0119dzie zarezerwowana tylko dla nowszych aut. Sprzedaj\u0105c kilkunastoletnie auto o warto\u015bci rynkowej ni\u017cszej ni\u017c deklarowana kwota odkupu, raczej nie ma co liczy\u0107 na maksymaln\u0105 stawk\u0119.", "Materia\u0142y prasowe", "Nawet jednak i bez tego rabaty na wyprzeda\u017c rocznika 2018 w Hyundaiu nie wypadaj\u0105 blado na tle konkurencji. \u0141\u0105cznie promocj\u0105 obj\u0119to 8 modeli, z czego w przypadku jednego z nich sama obni\u017cka wyprzeda\u017cowa wynosi ponad 10 000 z\u0142. Mowa o hyundai tucsonie, kt\u00f3ry mo\u017cne zosta\u0107 przeceniony o 11 000 z\u0142. Solidny rabat dotyczy tak\u017ce hybrydowego hyundaia ioniq i wynosi 10 000 z\u0142. Najni\u017cszy rabat przys\u0142uguje przy najmniejszym modelu z rodziny Hyundaia \u2013 i20 i wynosi do 5000 z\u0142.", "Poza rabatami cennikowymi i tymi wynikaj\u0105cymi z odkupu, Hyundai postanowi\u0142 zwi\u0119kszy\u0107 atrakcyjno\u015b\u0107 ofert tak\u017ce przez dorzucanie promocyjnego wyposa\u017cenia i zni\u017cki na pakiet ubezpiecze\u0144 do samochodu.", "Materia\u0142y prasowe", "W ofercie Mitsubushi nabywcy mog\u0105 pod koniec 2018 roku liczy\u0107 na rabaty si\u0119gaj\u0105ce ponad 15 000 z\u0142. Taka kwota upustu jest dost\u0119pna przy najdro\u017cszym modelu w ofercie \u2013 mitsubishi outlanderze, kt\u00f3ry w najta\u0144szej wersji wyposa\u017ceniowej kosztuje 103 990 z\u0142.", "Wyprzeda\u017c rocznika 2018 \u2013 Hyundai, Mitsubishi, Opel, Peugeot", "\u0179r\u00f3d\u0142o: Opracowanie Bankier.pl na podstawie stron internetowych producent\u00f3w", "To te\u017c niestety tylko jeden z trzech przecenionych modeli. Promocyjne cenniki ko\u0144coworoczne przewidziano jeszcze dla mitsubishi eclipse cross (rabat do 4000 z\u0142) oraz mitsubishi asx (do 8629 z\u0142).", "Liczniejsze przedstawicielstwo w wyprzeda\u017cowym cenniku na koniec 2018 roku maj\u0105 modele marki Opel. \u0141\u0105cznie przeceniono 9 modeli, w tym popularne w\u015br\u00f3d Polak\u00f3w ople corsa i astra. Ta ostatnia dost\u0119pna jest w promocji dla r\u00f3\u017cnych wersji nadwoziowych.", "Opel astra w wersji nadwozia hatchback przy cenach zaczynaj\u0105cych si\u0119 od 66 700 z\u0142 mo\u017ce zosta\u0107 przeceniona nawet o 12 000 z\u0142. Nominalnie tak\u0105 sam\u0105 zni\u017ck\u0119 mo\u017cna znale\u017a\u0107 jeszcze przy wersji astry sports tourer. Mniejszy rabat przys\u0142uguje przy astrze w wersji sedan \u2013 wyniesie nie wi\u0119cej ni\u017c 8000 z\u0142.", "Materia\u0142y dla medi\u00f3w", "Warty uwagi jest tak\u017ce upust na wi\u0119kszego opla grandland x. Przy cenach zaczynaj\u0105cych si\u0119 od 97 900 z\u0142, nabywcy mog\u0105 liczy\u0107 na 11 500 z\u0142 rabatu w zale\u017cno\u015bci od wersji silnikowej i wyposa\u017ceniowej.", "Peugeot przeceni\u0142 cztery modele \u2013 w\u015br\u00f3d nich mo\u017cna znale\u017a\u0107 peugeota 2008, 208, 308 i 308 sw. Przedzia\u0142 kwotowy rabat\u00f3w jest do\u015b\u0107 szeroki i mo\u017ce wynie\u015b\u0107 niewiele ponad 1000 z\u0142 (dla modelu peugeot 308 sw). G\u00f3rna cz\u0119\u015b\u0107 wide\u0142ek wynosi nieco ponad 8000 z\u0142 i dotyczy peugeota 308.", "Ponad 5000 z\u0142 rabatu mo\u017cna tak\u017ce wywalczy\u0107 przy modelu peugeota oznaczonym numerkiem 208 \u2013 wynosi 7271 co przy cenie startowej modelu (55 000 z\u0142). To najlepszy rabat pod wzgl\u0119dem stosunku wysoko\u015bci upustu do ceny katalogowej.", "Renault to w tym roku rekordzista (wraz z Volkswagenem), je\u015bli chodzi o liczb\u0119 przecenionych z okazji wyprzeda\u017cy rocznika 2018 modeli. Przeceny obejmuj\u0105 niemal ca\u0142\u0105 gam\u0119 francuskiego konkurenta om\u00f3wionego powy\u017cej Peugeota z koncernu PSA.", "Materia\u0142y prasowe", "R\u00f3\u017cnorodno\u015b\u0107 przecen przejawia si\u0119 nie tylko w wyborze modeli, ale tak\u017ce samych stawkach, kt\u00f3re mog\u0105 si\u0119ga\u0107 nawet 23 000 z\u0142. Taki pr\u00f3g graniczny obni\u017cki dotyczy najdro\u017cszego modelu \u2013 renault espace, kt\u00f3ry w wariancie podstawowym wyceniany jest na 144 900 z\u0142.", "20 000 z\u0142 rabatu mo\u017cna otrzyma\u0107 tak\u017ce na modele renault koleos, renault talisman oraz renault talisman grandtour. Z kolei 10 000 z\u0142 mo\u017cna jeszcze zaoszcz\u0119dzi\u0107 na modelach renault megane i renault kadjar. W przypadku renault kangoo skierowanego raczej do firm, rabat ustalany jest procentowo. W zale\u017cno\u015bci od warunk\u00f3w mo\u017ce si\u0119gn\u0105\u0107 do 14 proc. warto\u015bci samochodu, kt\u00f3ry kosztuje co najmniej 70 400 z\u0142.", "Hiszpa\u0144ski z pochodzenia, ale kapita\u0142owo ju\u017c niemiecki Seat przedstawi\u0142 w wyprzeda\u017cy rocznika 2018 sze\u015b\u0107 modeli. W rzeczywisto\u015bci jednak, dwa z nich obj\u0119te s\u0105 zni\u017ckami ju\u017c na kolejny model rocznikowy. Mowa o seacie arona i seacie ibiza. Na obu wersjach przygotowanych na 2019 roku mo\u017cna oszcz\u0119dzi\u0107 4000 z\u0142.", "Materia\u0142y prasowe", "Wi\u0119ksze rabaty przewidziano w ramach wyprzeda\u017cy ko\u0144coworocznej. Przyk\u0142adowo seat leon w wersjach fr i xcellence mo\u017ce by\u0107 ta\u0144szy o 6000 z\u0142 wzgl\u0119dem cen z katalogu. Na pozosta\u0142e wersje \u2013 seat leon style i full led mo\u017cna uzyska\u0107 ju\u017c tylko co najwy\u017cej 2000 z\u0142 upustu.", "Wyprzeda\u017c rocznika 2018 \u2013 Renault, Seat, Skoda", "\u0179r\u00f3d\u0142o: Opracowanie Bankier.pl na podstawie stron internetowych producent\u00f3w", "Atrakcyjne rabaty przygotowa\u0142a tak\u017ce Skoda. Do 14 000 z\u0142 upustu mo\u017cna otrzyma\u0107 w przypadku najdro\u017cszego modelu stajni \u2013 skody superb kosztuj\u0105cej co najmniej 90 050 z\u0142. Firmowy hit sprzeda\u017cowy Skody, kt\u00f3ry stale kr\u00f3luje w ", "\u00a0dla firm \u2013 skoda octavia mo\u017ce by\u0107 ta\u0144sza dla nabywc\u00f3w nawet o 10 000 z\u0142.", "Materia\u0142y prasowe", "Taki sam pu\u0142ap dla przecen ustalono r\u00f3wnie\u017c dla modelu karoq. Jeden z najcz\u0119\u015bciej rejestrowanych samochod\u00f3w przez klient\u00f3w indywidualnych w Polsce \u2013 skoda fabia przy cenach zaczynaj\u0105cych si\u0119 od 49 500 z\u0142 mo\u017ce zosta\u0107 przeceniony o co najwy\u017cej 3750 z\u0142. Mniejszy rabat przys\u0142uguje ju\u017c tylko na miejsk\u0105 skod\u0119 citigo \u2013 1000 z\u0142 przy cenie wyj\u015bciowej wynosz\u0105cej 36 200 z\u0142.", "Do wyprzeda\u017cy rocznika 2018 ch\u0119tnie do\u0142\u0105cza tak\u017ce po raz kolejny korea\u0144ski SsangYong. Wci\u0105\u017c nieco egzotycznie brzmi\u0105ca marka postanowi\u0142a skusi\u0107 potencjalnych nabywc\u00f3w rabatami si\u0119gaj\u0105cymi nawet 15 000 z\u0142. Przys\u0142uguj\u0105 one jednak tylko na najdro\u017csze modele z oferty SsangYonga.", "Ten najwy\u017cszy dotyczy modelu ssangyong rexton wycenianego na min. 134 900 z\u0142 przed naliczeniem rabatu. 10 000 z\u0142 mo\u017cna zaoszcz\u0119dzi\u0107 przy zakupie ssangyonga rodius z oferty rocznika 2018 i kosztujacego min. 119 900 z\u0142. Na pozosta\u0142e modele Korea\u0144czycy przewidzieli maksymalnie 8000-9200 z\u0142 rabatu.", "W przypadku przecen Toyota nie zawodzi i po raz kolejny przedstawia przegl\u0105d zni\u017cek na niemal ca\u0142\u0105 swoj\u0105 ofert\u0119 \u0142\u0105cznie z wersjami samochod\u00f3w z silnikami hybrydowymi. Przeceny si\u0119gaj\u0105 nawet 30 000 z\u0142, ale to dotyczy ju\u017c g\u0142\u00f3wnie dzia\u0142alno\u015bci gospodarczych, bo taki rabat przys\u0142uguje na zakup dostawczego vana toyota proace verso.", "Materia\u0142y prasowe", "W przypadku modeli bli\u017cszych sercu klienta indywidualnego najwi\u0119kszy rabat przewidziano dla toyoty avensis \u2013 26 500 z\u0142 i terenowego land cruisera \u2013 22 700 z\u0142. Niewiele mniej mo\u017cna tak\u017ce wywalczy\u0107 przy bogatszych wersjach wyposa\u017ceniowych SUV-a toyota rav4 \u2013 do 21 200 z\u0142. Najni\u017cszy pu\u0142ap rabatu ustalono dla bardzo popularnej toyoty yaris \u2013 nabywca mo\u017ce otrzyma\u0107 nie wi\u0119cej ni\u017c 9150 z\u0142 zni\u017cki. Na najpopularniejszy model samochodu na \u015bwiecie \u2013 toyot\u0119 coroll\u0119 na\u0142o\u017cono natomiast rabat wynosz\u0105cy maksymalnie 15 500 z\u0142.", "Wyprzeda\u017c rocznika 2018 \u2013 SsangYong, Toyota, Volkswagen", "\u0179r\u00f3d\u0142o: Opracowanie Bankier.pl na podstawie stron internetowych producent\u00f3w", "Pod wzgl\u0119dem liczby przecen nie zawodzi r\u00f3wnie\u017c Volkswagen, wystawiaj\u0105cy do wyprzeda\u017cy rocznika 2018 r. a\u017c 15 modeli. Trzy z nich jednak przewidziano dla prawdziwych \u0142owc\u00f3w okazji, kt\u00f3rzy zdecyduj\u0105 si\u0119 uda\u0107 bezpo\u015brednio do wybranych dealer\u00f3w. To od nich zale\u017cy warto\u015b\u0107 rabatu w przypadku modelu volkswagen e-golf, nowego touarega i t-roca.", "Poza nimi rabaty katalogowe si\u0119gaj\u0105 pu\u0142apu 20 000 z\u0142 na sztuce. Najwi\u0119kszy dotyczy volkswagena passata w standardowej wersji i nadwoziu variant. Na oba mo\u017cna otrzyma\u0107 do 22 000 z\u0142 rabatu przy cenach zaczynaj\u0105cych si\u0119 od 84 490 z\u0142 (variant) i 102 990 z\u0142 (sedan). Rzadko w kt\u00f3rym przypadku Volskwagen ograniczy\u0142 rabaty do kwot czterocyfrowych. 8000 z\u0142 to maksymalna warto\u015b\u0107 rabatu dla volkswagena tourana, co najwy\u017cej 3000 z\u0142 naliczone zostanie dla nowego volskwagena up!, a model polo b\u0119dzie ta\u0144szy o nie wi\u0119cej ni\u017c 2000 z\u0142.", "Wyprzeda\u017c rocznika 2018 \u2013 ostatnia szansa na leasing na starych zasadach", "Pozosta\u0142e marki albo odsy\u0142aj\u0105 bezpo\u015brednio do swoich dealer\u00f3w w poszukiwaniu rabat\u00f3w, albo oferuj\u0105 inne zach\u0119ty. S\u0105 to m.in. preferencyjne warunki finansowania zakupu samochodu czy promocyjne pakiety wyposa\u017cenia lub ubezpieczenia pojazdu.", "Producenci samochod\u00f3w kojarzeni z wy\u017cszymi cenami postanowili zach\u0119ci\u0107 potencjalnych nabywc\u00f3w do zakupu ich aut w nieco inny spos\u00f3b. Korzystaj\u0105 oni z ostatniej szansy na wzi\u0119cie samochodu w leasing na starych zasadach. Do tej pory firmy mog\u0142y wrzuca\u0107 op\u0142aty leasingowe w ca\u0142o\u015bci w koszty dzia\u0142alno\u015bci. Teraz takie prawo b\u0119dzie przys\u0142ugiwa\u0142o wy\u0142\u0105cznie w przypadku samochod\u00f3w, kt\u00f3rych cena nie przekroczy 150 000 z\u0142.", "Bez wzgl\u0119du na to, czy planujemy zakup samochodu na siebie czy firm\u0119, warto si\u0119 pospieszy\u0107. Niekt\u00f3re marki przewidzia\u0142y rabaty wy\u0142\u0105cznie do ko\u0144ca roku kalendarzowego."]}
{"url": "https://www.bankier.pl/moto/japonia-nowe-podejrzenia-i-ponowny-areszt-bylego-prezesa-nissana-2077/", "title": ["Japonia: Nowe podejrzenia i ponowny areszt by\u0142ego prezesa Nissana"], "lead": ["Japo\u0144ska prokuratura ponownie aresztowa\u0142a w pi\u0105tek by\u0142ego prezesa Nissana, Carlosa Ghosna, wobec kt\u00f3rego pojawi\u0142y si\u0119 nowe podejrzenia o przeniesienie na firm\u0119 prywatnych strat rz\u0119du 16,6 mln dolar\u00f3w. Zmniejsza to jego szans\u0119 na zwolnienie za kaucj\u0105."], "text": ["Japo\u0144ska prokuratura ponownie aresztowa\u0142a w pi\u0105tek by\u0142ego prezesa Nissana, Carlosa Ghosna, wobec kt\u00f3rego pojawi\u0142y si\u0119 nowe podejrzenia o przeniesienie na firm\u0119 prywatnych strat rz\u0119du 16,6 mln dolar\u00f3w. Zmniejsza to jego szans\u0119 na zwolnienie za kaucj\u0105.", "Prokuratura przeszuka\u0142a r\u00f3wnie\u017c w pi\u0105tek rezydencj\u0119 Ghosna w Tokio w poszukiwaniu dowod\u00f3w \u2013 poinformowa\u0142a japo\u0144ska telewizja TV Asahi.", "Ponowny areszt jest najnowszym zwrotem w sprawie, kt\u00f3ra wstrz\u0105sn\u0119\u0142a \u015bwiatowym przemys\u0142em motoryzacyjnymi i nadszarpn\u0119\u0142a sojusz japo\u0144skiego Nissana z francuskim Renault. Dzie\u0144 wcze\u015bniej s\u0105d w Tokio nieoczekiwanie odrzuci\u0142 wniosek o przed\u0142u\u017cenie aresztu Ghosna, co zrodzi\u0142o szanse, \u017ce ju\u017c w pi\u0105tek mo\u017ce on zosta\u0107 zwolniony za kaucj\u0105.", "Ponowne aresztowanie oznacza jednak, \u017ce mo\u017ce sp\u0119dzi\u0107 jeszcze co najmniej 10 dni w areszcie, do kt\u00f3rego trafi\u0142 w ubieg\u0142ym miesi\u0105cu pod zarzutem fa\u0142szowania dokument\u00f3w finansowych. Aresztowano w\u00f3wczas tak\u017ce jednego z by\u0142ych dyrektor\u00f3w Nissana, Grega Kellyego.", "Wed\u0142ug tokijskiej prokuratury ponowne aresztowanie oparte jest na podejrzeniu, \u017ce mniej wi\u0119cej w pa\u017adzierniku 2008 roku Ghosn przeni\u00f3s\u0142 na Nissana prywatne straty inwestycyjne rz\u0119du 1,85 mld jen\u00f3w (16,6 mln dolar\u00f3w) oraz pomi\u0119dzy czerwcem 2009 roku a marcem 2012 roku wyprowadzi\u0142 z firmy na inne konto bankowe \u0142\u0105cznie r\u00f3wnowarto\u015b\u0107 14,7 mln dolar\u00f3w.", "Prawnik Ghosna Motonari Otsuru nie skomentowa\u0142 nowych podejrze\u0144 przeciwko jego klientowi. Wed\u0142ug japo\u0144skiej agencji Kyodo, gdy w ubieg\u0142ym miesi\u0105cu podejrzenia te po raz pierwszy pojawi\u0142y si\u0119 w mediach, Otsuru twierdzi\u0142, \u017ce Ghosn im zaprzecza\u0142.", "S\u0105d w Tokio poinformowa\u0142 w pi\u0105tek, \u017ce prawnik Kellyego wni\u00f3s\u0142 o jego zwolnienie z aresztu. Podobnie jak w przypadku Ghosna, w czwartek s\u0119dziowie odrzucili wniosek o przed\u0142u\u017cenie aresztu Kelly\u2019ego.", "Ghosn i Kelly trafili do aresztu 19 listopada, a ich pobyt tam zosta\u0142 raz przed\u0142u\u017cony. Jak pisa\u0142o Kyodo, przed\u0142u\u017caj\u0105cy si\u0119 areszt obu mened\u017cer\u00f3w wywo\u0142a\u0142 krytyczne reakcje, zw\u0142aszcza poza Japoni\u0105; wskazywano, \u017ce teoretycznie okres aresztowania m\u00f3g\u0142by by\u0107 przed\u0142u\u017cany w niesko\u0144czono\u015b\u0107, a tak\u017ce \u017ce podczas przes\u0142ucha\u0144 obu podejrzanych nie byli obecni ich adwokaci.", "Ghosn i Kelly zostali zatrzymani pod zarzutem fa\u0142szowania dokument\u00f3w finansowych w celu zani\u017cania wynagrodzenia tego pierwszego. By\u0142y prezes Nissana jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dolar\u00f3w, w tym ponad 44 mln dol. w latach 2011-2015. \u015aledczy informowali, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107 Carlos Ghosn, takie jak u\u017cywanie firmowych pieni\u0119dzy do cel\u00f3w prywatnych.", "Za zarzucane mu przest\u0119pstwo Ghosnowi grozi kara do 10 lat pozbawienia wolno\u015bci oraz grzywna do 10 mln jen\u00f3w (ok. 88 tys. dolar\u00f3w). Nie wyznaczono dot\u0105d daty rozpocz\u0119cia procesu. Zdaniem prokurator\u00f3w Ghosn i Kelly nie powinni odpowiada\u0107 z wolnej stopy, poniewa\u017c mogliby zbiec.", "22 listopada Ghosn i Kelly zostali usuni\u0119ci ze swoich stanowisk w Nissanie.", "Andrzej Borowiak (PAP)", "anb/ mal/"]}
{"url": "https://www.bankier.pl/moto/korea-poludniowa-sklada-skarge-na-bmw-2087/", "title": ["Korea Po\u0142udniowa sk\u0142ada skarg\u0119 na BMW"], "lead": ["Op\u00f3\u017anienie napraw wadliwych silnik\u00f3w zniecierpliwi\u0142o rz\u0105d Korei Po\u0142udniowej. Kraj zamierza z\u0142o\u017cy\u0107 skarg\u0119 na dzia\u0142ania BMW. Na niemieckiego producenta na\u0142o\u017cono r\u00f3wnie\u017c kar\u0119 finansow\u0105 ", "\u2013 donosi agencja Reutera", "."], "text": ["Op\u00f3\u017anienie napraw wadliwych silnik\u00f3w zniecierpliwi\u0142o rz\u0105d Korei Po\u0142udniowej. Kraj zamierza z\u0142o\u017cy\u0107 skarg\u0119 na dzia\u0142ania BMW. Na niemieckiego producenta na\u0142o\u017cono r\u00f3wnie\u017c kar\u0119 finansow\u0105 ", ".", "Sprawa ci\u0105gnie si\u0119 od tegorocznych wakacji. Felerne modele samochod\u00f3w BMW doprowadza\u0142y do samozap\u0142on\u00f3w silnika, wobec czego w Korei Po\u0142udniowej zakazano u\u017cytkowania bawarskich pojazd\u00f3w przez mieszka\u0144c\u00f3w. BMW to druga najcz\u0119\u015bciej importowana po Mercedesie marka motoryzacyjna na p\u00f3\u0142wyspie.", "Wska\u017anik wybuchu po\u017caru do og\u00f3lnej populacji podatnych na usterk\u0119 modeli wyni\u00f3s\u0142 w Korei Po\u0142udniowej 0,14 proc. (52 przypadki na koniec listopada) i by\u0142 jednym z ni\u017cszych. 0,19 proc. aut zapali\u0142o si\u0119 w Niemczech, 0,17 proc. w Wielkiej Brytanii. Nieco cz\u0119\u015bciej odnotowywano takie przypadki w Chinach i Stanach Zjednoczonych. Skandal sprawi\u0142, \u017ce sprzeda\u017c BMW spad\u0142a o 10 proc. w relacji rok do roku (okres stycze\u0144-listopad).", "Po\u0142udniowokorea\u0144ski rz\u0105d na\u0142o\u017cy\u0142 na producenta kar\u0119 wynosz\u0105c\u0105 11,2 mld won\u00f3w (prawie 10 mln dolar\u00f3w ameryka\u0144skich) za op\u00f3\u017anianie kampanii naprawczej. Sprawa dotyczy 172 080 egzemplarzy BMW.", "\u2013 Rozpocz\u0119li\u015bmy kampani\u0119 przywo\u0142awcz\u0105 bez \u017cadnej zw\u0142oki, gdy tylko potwierdzili\u015bmy pow\u00f3d samozap\u0142on\u00f3w \u2013 odpiera zarzuty niemiecki producent.", "Korea Po\u0142udniowa wskazuje natomiast, \u017ce istotnie og\u0142oszono wezwanie do naprawy prawie 107 tys. samochod\u00f3w, ale sprawdzenia wci\u0105\u017c pozostaje ponad 65 tys. sztuk, kt\u00f3re r\u00f3wnie\u017c korzystaj\u0105 z tego samego silnika, w kt\u00f3rym mo\u017ce doj\u015b\u0107 do zapalenia uk\u0142adu."]}
{"url": "https://www.bankier.pl/moto/byly-dyrektor-nissana-moze-wyjsc-z-aresztu-za-kaucja-2093/", "title": ["By\u0142y dyrektor Nissana zwolniony z aresztu za kaucj\u0105"], "lead": [], "text": ["[Aktualizacja 18:50] O zwolnieniu go za kaucj\u0105 zdecydowa\u0142 tego dnia s\u0105d w Tokio, odrzucaj\u0105c sprzeciw prokuratury. Ten sam s\u0105d w niedziel\u0119 przed\u0142u\u017cy\u0142 o 10 dni areszt dla by\u0142ego prezesa Nissana, Carlosa Ghosna, w zwi\u0105zku z pojawieniem si\u0119 wobec niego nowych podejrze\u0144 o przeniesienie na firm\u0119 prywatnych strat rz\u0119du 16,6 mln dol.", "W czwartek s\u0105d w Tokio nieoczekiwanie odrzuci\u0142 wniosek prokuratury o przed\u0142u\u017cenie aresztu Ghosna, co zrodzi\u0142o szanse na zwolnienie go nast\u0119pnego dnia za kaucj\u0105, ale prokuratura ponownie aresztowa\u0142a go w zwi\u0105zku z nowymi podejrzeniami. Prokuratura przypuszcza, \u017ce w pa\u017adzierniku 2008 r. Ghosn przeni\u00f3s\u0142 na Nissana prywatne straty inwestycyjne rz\u0119du 1,85 mld jen\u00f3w (16,6 mln dol.), a mi\u0119dzy czerwcem 2009 r. a marcem 2012 r. wyprowadzi\u0142 z firmy na inne konto bankowe r\u00f3wnowarto\u015b\u0107 14,7 mln dol.", "Sprawa Ghosna wstrz\u0105sn\u0119\u0142a \u015bwiatowym przemys\u0142em motoryzacyjnymi i nadszarpn\u0119\u0142a sojusz japo\u0144skiego Nissana z francuskim Renault.", "Ghosn i Kelly trafili do aresztu 19 listopada pod zarzutem fa\u0142szowania dokument\u00f3w finansowych w celu zani\u017cania wynagrodzenia tego pierwszego; trzy dni p\u00f3\u017aniej zostali zwolnieni ze swoich stanowisk w Nissanie. By\u0142y prezes koncernu jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dol., w tym ponad 44 mln dol. w latach 2011-2015. \u015aledczy informowali, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107 Ghosn, takie jak u\u017cywanie firmowych pieni\u0119dzy do cel\u00f3w prywatnych.", "Ghosnowi grozi do 10 lat pozbawienia wolno\u015bci oraz grzywna do 10 mln jen\u00f3w (ok. 88 tys. dol.). Kelly nie przyznaje si\u0119 do winy. Daty rozpocz\u0119cia procesu na razie nie wyznaczono.", "az/ akl/ fit/ arch"]}
{"url": "https://www.bankier.pl/moto/najgorsi-przestepcy-motoryzacyjni-2018-roku-2102/", "title": ["Najgorsi przest\u0119pcy motoryzacyjni 2018 roku"], "lead": ["Komenda Policji w Lublinie podsumowa\u0142a, zbli\u017caj\u0105cy si\u0119 ku ko\u0144cowi, 2018 rok pod k\u0105tem przest\u0119pstw. W\u015br\u00f3d analizy statystyk nie zabrak\u0142o miejsca tak\u017ce na list\u0119 najbardziej niefrasobliwych przest\u0119pc\u00f3w."], "text": ["Komenda Policji w Lublinie podsumowa\u0142a, zbli\u017caj\u0105cy si\u0119 ku ko\u0144cowi, 2018 rok pod k\u0105tem przest\u0119pstw. W\u015br\u00f3d analizy statystyk nie zabrak\u0142o miejsca tak\u017ce na list\u0119 najbardziej niefrasobliwych przest\u0119pc\u00f3w.", "W\u015br\u00f3d przyk\u0142ad\u00f3w wybitnie \u201eprzyjemnej wsp\u00f3\u0142pracy\u201d z przest\u0119pcami, Renata Laszczka-Rusek, rzecznik KWP w Lublinie, wymienia m.in. tych pozostawiaj\u0105cych dowody na miejscu zbrodni (tak, te osobiste) lub nawet samych wsiadaj\u0105cych do policyjnego radiowozu.", "W \u0141\u0119cznej jeden z przest\u0119pc\u00f3w, kt\u00f3rzy do ko\u0144ca \u017cycia nie zapomn\u0105 swojej wpadki, w\u0142ama\u0142 si\u0119 do dw\u00f3ch samochod\u00f3w i mieszkania. By\u0107 mo\u017ce kradzie\u017ce dokonane z czyich\u015b czterech k\u00f3\u0142ek nigdy nie zosta\u0142yby mu udowodnione, ale sw\u00f3j wyst\u0119pek przypisa\u0142 do siebie sam. W ostatnim z odwiedzonych przez siebie miejsc pozostawi\u0142 przez przypadek sw\u00f3j dow\u00f3d osobisty.", "Podobny \u201especjalista\u201d od w\u0142ama\u0144 znalaz\u0142 si\u0119 w Lublinie. Trzydziestoparoletni mieszkaniec miasta, kt\u00f3ry mia\u0142 ju\u017c za sob\u0105 pobyt w zak\u0142adzie karnym, ukrad\u0142 z samochodu dwa telefony i pieni\u0105dze. Najwyra\u017aniej jednak nasz\u0142y go wyrzuty sumienia, bo zamiast skradzionych fant\u00f3w zostawi\u0142 w schowku sw\u00f3j portfel. Tak \u2013 z dokumentami.", "Nie zabrak\u0142o tak\u017ce przest\u0119pstw z alkoholem w tle. Mieszkaniec \u0141ukowa kiedy zosta\u0142 zatrzymany przez innego uczestnika ruchu drogowego po nieprzepisowej je\u017adzie, szybko zorientowa\u0142 si\u0119, \u017ce konfrontacja z policjantami \u017ale si\u0119 sko\u0144czy. Postanowi\u0142 wi\u0119c pobiec do domu i schowa\u0107 si\u0119 w piwnicy. Nie bieg\u0142 jednak wystarczaj\u0105co szybko.", "Podobnych zahamowani nie mia\u0142 inny mieszkaniec wojew\u00f3dztwa lubelskiego. We W\u0142odawie blisko 60-letni m\u0119\u017cczyzna postanowi\u0142 uprzyjemni\u0107 sobie drog\u0119 na policyjne przes\u0142uchanie i wybra\u0107 si\u0119 na nie samochodem. Nie by\u0142oby w tym oczywi\u015bcie nic dziwnego gdyby nie to, \u017ce miesi\u0105c wcze\u015bniej z\u0142apano go na je\u017adzie po pijanemu i zatrzymano prawo jazdy. I \u017ceby by\u0107 precyzyjnym \u2013 na przes\u0142uchanie r\u00f3wnie\u017c jecha\u0142 pod wp\u0142ywem alkoholu.", "Wi\u0119cej inwencji tw\u00f3rczej mia\u0142 kierowca pochodz\u0105cy z Tanzanii, kt\u00f3ry w Lubartowie ucieka\u0142 po uderzeniu samochodem w drzewo. Jak potem wyja\u015bnia\u0142 policjantom, nie mia\u0142 czasu z nimi rozmawia\u0107, bo goni\u0142a go antylopa. Alkohol wykryty w jego krwi na pewno nie mia\u0142 ze spraw\u0105 nic wsp\u00f3lnego.", "Ucieczka nie w g\u0142owie by\u0142a ostatniej bohaterce listy. 26-letnia lublinianka po spowodowaniu kolizji postanowi\u0142a co prawda uciec, ale jej trop w poszukiwaniu drogi z dala od miejsca zdarzenia trafi\u0142 na\u2026 nieoznakowany radiow\u00f3z. Przy okazji odwa\u017ca pani wyspowiada\u0142a si\u0119 ze wszystkiego, co mia\u0142a na sumieniu, w celu znalezienia poparcia u osoby \u201eza k\u00f3\u0142kiem\u201d. Niestety oczekiwanego zrozumienia nie znalaz\u0142a.", "MG"]}
{"url": "https://www.bankier.pl/moto/elon-musk-obstawi-ladowarkami-dla-samochodow-cala-europe-2106/", "title": ["Elon Musk obstawi \u0142adowarkami dla samochod\u00f3w ca\u0142\u0105 Europ\u0119 w 2019 r."], "lead": ["Elon Musk zapowiedzia\u0142 100 proc. pokrycie Europy sieci\u0105 superszybkich \u0142adowarek do samochod\u00f3w Tesli ju\u017c w 2019 roku. Oznacza to, \u017ce wybieraj\u0105c si\u0119 w podr\u00f3\u017c samochodem elektrycznym, kierowca zawsze b\u0119dzie mia\u0142 mo\u017cliwo\u015b\u0107 pod\u0142adowania baterii na Superchargerze \u2013 ", "donosi serwis Digital Trends za tweetem Elona Muska."], "text": ["Elon Musk zapowiedzia\u0142 100 proc. pokrycie Europy sieci\u0105 superszybkich \u0142adowarek do samochod\u00f3w Tesli ju\u017c w 2019 roku. Oznacza to, \u017ce wybieraj\u0105c si\u0119 w podr\u00f3\u017c samochodem elektrycznym, kierowca zawsze b\u0119dzie mia\u0142 mo\u017cliwo\u015b\u0107 pod\u0142adowania baterii na Superchargerze \u2013 ", "Jak zapowiada Musk, Superchargery b\u0119d\u0105 dost\u0119pne od Irlandii do ukrai\u0144skiego Kijowa oraz od Norwegii do Turcji. Urz\u0105dzenia pozwalaj\u0105 na\u0142adowa\u0107 baterie samochod\u00f3w Tesli do pe\u0142na w niewiele ponad godzin\u0119, a p\u00f3\u0142godzinna sesja wystarcza na zapewnienie kolejnych 250 km zasi\u0119gu. Te \u0142adowarki, kt\u00f3re b\u0119d\u0105 montowane w przysz\u0142ym roku, to jednak zaktualizowana wersja, kt\u00f3ra charakteryzuje si\u0119 jeszcze wi\u0119ksz\u0105 efektywno\u015bci\u0105 \u0142adowania.", "W tej chwili sie\u0107 Supercharger\u00f3w jest najg\u0119stsza na zachodzie Europy i na p\u00f3\u0142nocy, gdzie sprzeda\u017c elektryk\u00f3w jest najwi\u0119ksza. Np. przez tamtejsze regulacje, w Norwegii obecnie rejestruje si\u0119 wi\u0119cej samochod\u00f3w elektrycznych ni\u017c z tradycyjnymi nap\u0119dami na paliwa p\u0142ynne. \u0141adowarki Tesli w Polsce, Czechach czy na S\u0142owacji by\u0142y bardziej ciekawostkami ni\u017c infrastruktur\u0105, kt\u00f3ra rzeczywi\u015bcie zapewnia komfort u\u017cytkowania aut Tesli.", "\nTeraz \u0142adowarki mia\u0142yby si\u0119 pojawi\u0107 tak\u017ce w do tej pory niezagospodarowanych przez Tesl\u0119 Rumunii, na Litwie, w Serbii, Grecji czy na Ukrainie. Tak szeroki zakres rozwoju sieci na przysz\u0142y rok wydaje si\u0119 by\u0107 wi\u0119c nieco przesadzony. Udzia\u0142 samochod\u00f3w elektrycznych w liczbie rejestracji og\u00f3\u0142em jest w tych krajach znikomy.", "Na t\u0119 chwil\u0119 w naszym kraju dost\u0119pne do u\u017cytku s\u0105 cztery Superchargery: w Ciechocinku, Katowicach, Kostom\u0142otach pod Wroc\u0142awiem oraz w Poznaniu. Kolejne maj\u0105 pojawi\u0107 si\u0119 w nast\u0119puj\u0105cych miastach: Stryk\u00f3w, Sieradz, Ostr\u00f3w Mazowiecka i Rzesz\u00f3w.", "\u00a0"]}
{"url": "https://www.bankier.pl/moto/do-strazy-granicznej-trafilo-osiem-samochodow-hybrydowych-2112/", "title": ["Do stra\u017cy granicznej trafi\u0142o osiem samochod\u00f3w hybrydowych"], "lead": ["Osiem samochod\u00f3w z nap\u0119dem hybrydowym trafi\u0142o do stra\u017cy granicznej. Sze\u015b\u0107 aut b\u0119dzie przeznaczone do patrolowania dr\u00f3g utwardzonych, a dwa do jazdy w trudniejszych warunkach \u2013 poinformowa\u0142a w pi\u0105tek PAP por. SG Joanna Rokicka. Zakup pojazd\u00f3w dofinansowa\u0142 Narodowy Fundusz Ochrony \u015arodowiska."], "text": ["Osiem samochod\u00f3w z nap\u0119dem hybrydowym trafi\u0142o do stra\u017cy granicznej. Sze\u015b\u0107 aut b\u0119dzie przeznaczone do patrolowania dr\u00f3g utwardzonych, a dwa do jazdy w trudniejszych warunkach \u2013 poinformowa\u0142a w pi\u0105tek PAP por. SG Joanna Rokicka. Zakup pojazd\u00f3w dofinansowa\u0142 Narodowy Fundusz Ochrony \u015arodowiska.", "fot. Stra\u017c Graniczna", "Jak poinformowa\u0142a stra\u017c graniczna do patrolowania dr\u00f3g utwardzonych zakupiono sze\u015b\u0107 pojazd\u00f3w marki toyota auris, za\u015b do jazdy w trudniejszym terenie kupiono dwie toyoty RAV4 z nap\u0119dem 4\u00d74. Wszystkie auta maj\u0105 nap\u0119d hybrydowy i wykorzystuj\u0105 technologie zwi\u0119kszaj\u0105ce wydajno\u015b\u0107 energetyczn\u0105, m.in. takie jak \u0142adowanie baterii poprzez odzyskiwanie energii z hamowania.", "Jak zaznacza SG, emisja spalin z samochod\u00f3w jest zmniejszana m.in. poprzez wy\u0142\u0105czanie silnika spalinowego podczas postoju i uruchamianie go wtedy, gdy jest potrzebny, za\u015b \u201ewsp\u00f3\u0142praca z silnikiem elektrycznym umo\u017cliwia utrzymywanie silnika spalinowego w stanie optymalnej wydajno\u015bci\u201d.", "\u201eZakup pozwoli na zintensyfikowanie patroli prowadzonych przez stra\u017c graniczn\u0105 w miejscach zagro\u017conych wyst\u0119powaniem smogu oraz na terenach posiadaj\u0105cych szczeg\u00f3ln\u0105 warto\u015b\u0107 przyrodnicz\u0105 i krajobrazow\u0105\u201d \u2013 poda\u0142a por. SG Joanna Rokicka.", "Nowe pojazdy maj\u0105 by\u0107 wykorzystywane g\u0142ownie na terenie aglomeracji: warszawskiej, krakowskiej, \u015bl\u0105skiej, a tak\u017ce na terenie Tr\u00f3jmiasta i w rejonach przygranicznych, w tym na obszarze Tatrza\u0144skiego Parku Narodowego oraz Bia\u0142owieskiego Parku Narodowego, a tak\u017ce na obszarach NATURA 2000. (PAP)", "Autor: Marcin Chomiuk", "mchom/ krap/"]}
{"url": "https://www.bankier.pl/moto/homar-na-sniadanie-test-lexusa-ux-2116/", "title": ["Homar na \u015bniadanie [Test Lexusa UX]"], "lead": ["Je\u015bli od\u00a0jajecznicy wolisz homara, stawiasz na\u00a0\u201edziko\u015b\u0107\u201d cz\u0119\u015bciej ni\u017c na\u00a0uniwersalno\u015b\u0107, a\u00a0koszule kupujesz u\u00a0Ralpha Laurena zamiast w\u00a0H&M, to\u00a0Lexus UX\u00a0jest dla ciebie. To\u00a0nie moje wymys\u0142y. To\u00a0wyniki bada\u0144\u2026 Volkswagena."], "text": ["Je\u015bli od\u00a0jajecznicy wolisz homara, stawiasz na\u00a0\u201edziko\u015b\u0107\u201d cz\u0119\u015bciej ni\u017c na\u00a0uniwersalno\u015b\u0107, a\u00a0koszule kupujesz u\u00a0Ralpha Laurena zamiast w\u00a0H&M, to\u00a0Lexus UX\u00a0jest dla ciebie. To\u00a0nie moje wymys\u0142y. To\u00a0wyniki bada\u0144\u2026 Volkswagena."]}
{"url": "https://www.bankier.pl/moto/od-poczatku-roku-w-akcjach-smog-skontrolowano-ponad-cwierc-miliona-aut-2000/", "title": ["Od pocz\u0105tku roku w akcjach \u201eSmog\u201d skontrolowano ponad \u0107wier\u0107 miliona aut"], "lead": [], "text": ["W \u015brod\u0119 odbywa si\u0119 ostatnia w tym roku policyjna akcja \u201eSmog\u201d. W ramach dzia\u0142a\u0144, na drogi w ca\u0142ej Polsce w godzinach od 6 do 22 wyjedzie ponad 5 tys. policjant\u00f3w. Podczas kontroli, opr\u00f3cz jako\u015bci spalin, policjanci sprawdz\u0105 tak\u017ce og\u00f3lny stan techniczny pojazdu.", "Z danych przekazanych PAP przez Biuro Ruchu Drogowego Komendy G\u0142\u00f3wnej Policji wynika, \u017ce od pocz\u0105tku roku \u2013 w czasie 11 akcji \u201eSmog\u201d \u2013 policjanci skontrolowali prawie 258 tys. pojazd\u00f3w i zatrzymali prawie 5,5 tys. dowod\u00f3w rejestracyjnych. Ponad 3,2 tys. z nich zatrzymano w zwi\u0105zku z nadmiern\u0105 ilo\u015bci\u0105 spalin, a ponad 2,2 tys. za inne naruszenia wymaga\u0144 ochrony \u015brodowiska. Jak poda\u0142a policja \u2013 w niekt\u00f3rych przypadkach kontrole zako\u0144czy\u0142y si\u0119 mandatami.", "\u201eW przysz\u0142ym roku nie odk\u0142adamy ani naszych urz\u0105dze\u0144, ani zapa\u0142u\u201d \u2013 zaznaczy\u0142 podinsp. Rados\u0142aw Kobry\u015b z Biura Ruchu Drogowego KGP. Doda\u0142, \u017ce r\u00f3wnie\u017c w przysz\u0142ym roku kontrole w ramach akcji \u201eSmog\u201d b\u0119d\u0105 odbywa\u0107 si\u0119 raz w miesi\u0105cu. Dodatkowo w miejscach, gdzie zanieczyszczenie powietrze jest najwi\u0119ksze, komendy wojew\u00f3dzkie mog\u0105 zdecydowa\u0107 o wi\u0119kszej liczbie kontroli jako\u015bci spalin.", "Akcje \u201eSmog\u201d planowo s\u0105 prowadzone raz w miesi\u0105cu. Policjanci podczas kontroli wykorzystuj\u0105 dymomierze (u\u017cywane do pomiar\u00f3w jako\u015bci spalin w samochodach z silnikiem Diesla) i analizatory spalin (u\u017cywane zar\u00f3wno w silnikach Diesla, jak i w silnikach benzynowych). Polska policja obecnie dysponuje oko\u0142o setk\u0105 takich urz\u0105dze\u0144. Jak podkre\u015blaj\u0105 policjanci, funkcjonariusz mo\u017ce zatrzyma\u0107 dow\u00f3d rejestracyjny r\u00f3wnie\u017c wtedy, kiedy nie dysponuje urz\u0105dzeniem do pomiaru jako\u015bci spalin.", "W\u0142a\u015bciciel lub posiadacz pojazdu o z\u0142ym stanie technicznym mo\u017ce zosta\u0107 ukarany mandatem do 500 z\u0142otych, nawet je\u015bli to nie on siedzia\u0142 za kierownic\u0105 w momencie kontroli. Takiej samej kary mo\u017cna spodziewa\u0107 si\u0119 za brak wa\u017cnych bada\u0144 technicznych samochodu.", "Policja przypomina, \u017ce w sytuacji zatrzymania dowodu rejestracyjnego z powodu naruszenia norm ochrony \u015brodowiska, kierowca nie mo\u017ce ponownie uruchomi\u0107 silnika. Auto trzeba z miejsca kontroli odholowa\u0107.", "Funkcjonariusze informuj\u0105, \u017ce zniesiony od 1 pa\u017adziernika obowi\u0105zek posiadania przy sobie dowodu rejestracyjnego nie powoduje braku konsekwencji dla kierowcy niesprawnego pojazdu. \u201eDow\u00f3d rejestracyjny mo\u017ce zosta\u0107 zatrzymany fizycznie, ale w przypadku jego braku funkcjonariusze wpisuj\u0105 zatrzymanie dokumentu do systemu informatycznego\u201d powiedzia\u0142 PAP Kobry\u015b. W obu przypadkach kierowca otrzymuje pokwitowanie.", "Z powodu smogu i powik\u0142a\u0144 wynikaj\u0105cych ze z\u0142ej jako\u015bci powietrza, w Polsce umiera 45-50 tys. os\u00f3b rocznie. Za najwi\u0119ksze emisje zanieczyszcze\u0144, w tym py\u0142\u00f3w zawieszonych PM2,5, PM10 oraz benzo(a)pirenu, odpowiada sektor bytowo-komunalny oraz transport.", "Autor: Marcin Chomiuk"]}
{"url": "https://www.bankier.pl/moto/warszawa-darmowe-parkowanie-w-wigilie-2006/", "title": ["Warszawa: darmowe parkowanie w Wigili\u0119"], "lead": [], "text": ["W Wigili\u0119 w warszawskiej strefie SPPN nie b\u0119dzie trzeba p\u0142aci\u0107 za parkowanie.", "Kolejnym dniem \u201enie\u015bwi\u0105tecznym\u201d, w kt\u00f3rym kierowcy nie b\u0119d\u0105 musieli p\u0142aci\u0107 za zostawienie auta w SPPN, b\u0119dzie 31 grudnia.", "mark/ pch/"]}
{"url": "https://www.bankier.pl/moto/koniec-ze-znizkami-na-oc-dla-aut-zabytkowych-na-karte-pzm-2005/", "title": ["Koniec ze zni\u017ckami na OC dla aut zabytkowych na kart\u0119 PZM"], "lead": ["19 grudnia 2018 roku cz\u0142onkowie Polskiego Zwi\u0105zku Motorowego trac\u0105 prawo do zni\u017cek na ubezpieczenie odpowiedzialno\u015bci cywilnej (udzielanego na kart\u0119 zwi\u0105zkow\u0105) oferowanego przez PZU. Ubezpieczyciel b\u0119dzie teraz wymaga\u0142 spe\u0142nienia ustawowych warunk\u00f3w uznania pojazdu za zabytkowy."], "text": ["19 grudnia 2018 roku cz\u0142onkowie Polskiego Zwi\u0105zku Motorowego trac\u0105 prawo do zni\u017cek na ubezpieczenie odpowiedzialno\u015bci cywilnej (udzielanego na kart\u0119 zwi\u0105zkow\u0105) oferowanego przez PZU. Ubezpieczyciel b\u0119dzie teraz wymaga\u0142 spe\u0142nienia ustawowych warunk\u00f3w uznania pojazdu za zabytkowy.", "Syrena 105 (fot. Dariusz Gorajski / FORUM)", "Do tej pory cz\u0142onkowie PZM, kt\u00f3rzy posiadali kart\u0119 cz\u0142onkowsk\u0105 i samoch\u00f3d licz\u0105cy sobie co najmniej 25 lat otrzymywali zni\u017cki bez dodatkowych formalno\u015bci. Nie by\u0142o konieczne wnioskowanie o wydanie specjalnych tablic rejestracyjnych dla pojazd\u00f3w zabytkowych. Teraz jednak karta cz\u0142onkowska PZM traci wa\u017cno\u015b\u0107, a \u201e\u017c\u00f3\u0142te blachy\u201d stan\u0105 si\u0119 niezb\u0119dne do uzyskania 70-proc. zni\u017cki na ubezpieczenie OC.", "\u017beby zdoby\u0107 tablice rejestracyjne dla pojazd\u00f3w zabytkowych nie wystarczy udokumentowa\u0107 wiek pojazdu. Do tego musi zosta\u0107 tak\u017ce udowodnione przez rzeczoznawc\u0119, \u017ce jest on unikatowy dla historii motoryzacji lub zosta\u0142 wpisany do rejestru zabytk\u00f3w. To jednak implikuje kolejne niedogodno\u015bci, bo wtedy samoch\u00f3d trafia tak\u017ce pod oko konserwatora zabytk\u00f3w."]}
{"url": "https://www.bankier.pl/moto/zmiany-podatkowe-zniecheca-do-leasingowania-drozszych-samochodow-2010/", "title": ["Zmiany podatkowe zniech\u0119c\u0105 do leasingowania dro\u017cszych samochod\u00f3w"], "lead": ["Nowe przepisy podatkowe, wchodz\u0105ce w \u017cycie od stycznia, to zagro\u017cenie dla du\u017cej cz\u0119\u015bci rynku wynajmu samochod\u00f3w \u2013 ostrzega carsmile.pl. Dotyczy to popularnych modeli BMW, Volvo czy Mercedes\u00f3w. Sposobem na unikni\u0119cie niekorzystnych przepis\u00f3w jest podpisanie umowy do ko\u0144ca roku, a w przypadku niekt\u00f3rych modeli \u2013 wyb\u00f3r ni\u017cszej wersji wyposa\u017cenia."], "text": ["Nowe przepisy podatkowe, wchodz\u0105ce w \u017cycie od stycznia, to zagro\u017cenie dla du\u017cej cz\u0119\u015bci rynku wynajmu samochod\u00f3w \u2013 ostrzega carsmile.pl. Dotyczy to popularnych modeli BMW, Volvo czy Mercedes\u00f3w. Sposobem na unikni\u0119cie niekorzystnych przepis\u00f3w jest podpisanie umowy do ko\u0144ca roku, a w przypadku niekt\u00f3rych modeli \u2013 wyb\u00f3r ni\u017cszej wersji wyposa\u017cenia.", "Od 1 stycznia 2019 r. zmieni\u0105 si\u0119 regu\u0142y rozliczania koszt\u00f3w podatkowych dotycz\u0105cych samochod\u00f3w u\u017cytkownych w leasingu i wynajmie d\u0142ugoterminowym. Niestety nadchodz\u0105ce zmiany nie b\u0119d\u0105 korzystne dla kierowc\u00f3w, oznaczaj\u0105 bowiem wprowadzenie ogranicze\u0144, kt\u00f3rych do tej pory w przepisach podatkowych nie by\u0142o. Wed\u0142ug szacunk\u00f3w carsmile.pl, nowe przepisy dotkn\u0105 a\u017c 40% rynku wynajmu d\u0142ugoterminowego.", "Tylko w przypadku samochod\u00f3w o warto\u015bci poni\u017cej 150 tys. z\u0142 b\u0119dzie mo\u017cna \u2013 jak dotychczas \u2013 zalicza\u0107 do koszt\u00f3w podatkowych ca\u0142o\u015b\u0107 op\u0142at zwi\u0105zanych z wynajmem lub leasingiem auta. Dla samochod\u00f3w o warto\u015bci przekraczaj\u0105cej 150 tys. z\u0142, b\u0119dzie mia\u0142a zastosowanie tzw. regu\u0142a proporcjonalno\u015bci. Jest ona oparta na zasadzie: im dro\u017csze auto, tym mniejsz\u0105 cz\u0119\u015b\u0107 rat b\u0119dzie mo\u017cna zaliczy\u0107 do koszt\u00f3w podatkowych. Przyk\u0142adowo, dla samochodu o warto\u015bci 300 tys. z\u0142, b\u0119dzie to jedynie 50% wydatk\u00f3w, a dla auta o warto\u015bci 450 tys. z\u0142, ju\u017c tylko nieco ponad 30%. Takie same zasady b\u0119d\u0105 dotyczy\u0107 sk\u0142adek na ubezpieczenie AC.", "Od przysz\u0142ego roku osoby u\u017cytkuj\u0105ce samochody na postawie umowy najmu lub leasingu b\u0119d\u0105 mog\u0142y zaliczy\u0107 do koszt\u00f3w podatkowych tylko 75% wydatk\u00f3w eksploatacyjnych. Ograniczenie to b\u0119dzie mia\u0142o zastosowanie do samoch\u00f3d u\u017cytkowanych w trybie mieszanym, czyli zar\u00f3wno do cel\u00f3w s\u0142u\u017cbowych, jak i prywatnych.", "Aby oszacowa\u0107 potencjalny wp\u0142yw nadchodz\u0105cych, niekorzystnych regulacji podatkowych, analitycy carsmile.pl uszeregowali samochody wed\u0142ug ich popularno\u015bci w\u015br\u00f3d najemc\u00f3w, pos\u0142uguj\u0105c si\u0119 danymi CEPIK za okres pierwszych trzech kwarta\u0142\u00f3w 2018 r. (rejestracje nowych samochod\u00f3wosobowych przez firmy oferuj\u0105ce wynajem d\u0142ugoterminowy). Samochody te podzielono na 7 kategorii:", "Jako g\u0142\u00f3wne kryterium oceny \u201ezagro\u017cenia\u201d dla rynku, spowodowanego nowymi regulacjami, przyj\u0119to warto\u015b\u0107 pojazdu. Warto podkre\u015bli\u0107, \u017ce w przypadku samochod\u00f3w u\u017cytkownych w trybie mieszanym, ich warto\u015b\u0107 podatkowa liczona jest jako suma ceny netto i 50% podatku VAT (cz\u0119\u015bci nie podlegaj\u0105cej odliczeniu). Dlatego te\u017c, dla cel\u00f3w analizy graniczn\u0105 cen\u0105 netto samochodu jest 134 530 z\u0142 \u2013 kwota, dla kt\u00f3rej warto\u015b\u0107 podatkowa auta r\u00f3wna si\u0119 150 000 z\u0142.", "Bior\u0105c pod uwag\u0119 kryterium warto\u015bci, samochodom uj\u0119tym w zestawieniu, nadano jeden z czterech kolor\u00f3w: zielony, \u017c\u00f3\u0142ty, pomara\u0144czowy i czerwony. Kolory te informuj\u0105 nas, jak bardzo nowe przepisy mog\u0105 wp\u0142yn\u0105\u0107 na utrat\u0119 atrakcyjno\u015bci danego modelu. Kolor zielony dotyczy aut, kt\u00f3rych cena nie przekracza 134 530 z\u0142 netto. Zatem nowe przepisy nie powinny mie\u0107 znacz\u0105cego wp\u0142ywu na ich popularno\u015b\u0107 w\u015br\u00f3d klient\u00f3w.", "Carsmile", "Kolor \u017c\u00f3\u0142ty oznacza ograniczone zagro\u017cenie i dotyczy tych modeli, kt\u00f3rych jedynie bogate wersje wyposa\u017cenia maj\u0105 ceny nie mieszcz\u0105ce si\u0119 w nadchodz\u0105cych limitach. Popularno\u015b\u0107 tych aut w\u015br\u00f3d klient\u00f3w korzystaj\u0105cych z wynajmu d\u0142ugoterminowego lub leasingu nie powinna ulec znacznej zmianie, czego nie mo\u017cna powiedzie\u0107 o modelach \u201epomara\u0144czowych\u201d. S\u0105 to bowiem modele, kt\u00f3rych wi\u0119kszo\u015b\u0107 wersji kosztuje wi\u0119cej ni\u017c wspomniane 134 530 z\u0142 netto, a jedynie auta o bazowym wyposa\u017ceniu nie przekraczaj\u0105 ustanowionego limitu.", "Ostatni\u0105 grup\u0105 s\u0105 samochody oznaczone kolorem czerwonym. S\u0105 to auta, kt\u00f3rych nawet najni\u017csza cena przekracza limit. W ich przypadku nowe przepisy spowoduj\u0105 wzrost kosztu wynajmu i leasingu, a rozmiar potencjalnej \u201estraty\u201d b\u0119dzie zale\u017ca\u0142 od relacji warto\u015bci pojazdu do ustawowego limitu \u2013 im dro\u017cszy samoch\u00f3d, tym mniej korzystne rozliczenie.", "Wyniki analizy wskazuj\u0105, \u017ce nowe przepisy mog\u0105 wp\u0142yn\u0105\u0107 na naprawie 40% samochod\u00f3w oferowanych w wynajmie d\u0142ugoterminowym. Czy oznacza to, \u017ce mog\u0105 one znikn\u0105\u0107 z rynku wynajmu? W\u015br\u00f3d \u201ezagro\u017conych\u201d modeli najwi\u0119kszy udzia\u0142 maj\u0105 auta oznaczone kolorem \u017c\u00f3\u0142tym i pomara\u0144czowym. S\u0105 to samochody, kt\u00f3re w wi\u0119kszo\u015bci przypadk\u00f3w mieszcz\u0105 si\u0119 w limicie 150 tys. z\u0142. Wiedz\u0105c, \u017ce wynajem d\u0142ugoterminowy jest jedn\u0105 z najdogodniejszych dla u\u017cytkownika form finansowania, zar\u00f3wno klienci, jak i dystrybutorzy z pewno\u015bci\u0105 podejm\u0105 dzia\u0142ania maj\u0105ce na celu utrzymanie dotychczasowych korzy\u015bci podatkowych. Aby ograniczy\u0107 potencjalne straty, osoby zainteresowane wynajmem aut oznaczonych kolorem \u017c\u00f3\u0142tym i pomara\u0144czowym powinni zrezygnowa\u0107 z najwy\u017cszych wersji, aby warto\u015b\u0107 posiadanego auta zmie\u015bci\u0142a si\u0119 w limicie. Alternatyw\u0105 jest podpisanie umowy do ko\u0144ca roku, wtedy niezale\u017cnie od ceny pojazdu, b\u0119dzie mo\u017cna korzysta\u0107 z dotychczasowych zasad podatkowych. W przypadku samochod\u00f3w o warto\u015bci nieznacznie przekraczaj\u0105cej 150 tys. z\u0142, mog\u0105 pojawi\u0107 si\u0119 te\u017c oferty specjalne ze strony importer\u00f3w, aby ostateczna cena mie\u015bci\u0142a si\u0119 w limicie.", "Niew\u0105tpliwie nowe przepisy b\u0119d\u0105 mia\u0142y najwi\u0119kszy wp\u0142yw na samochody oznaczone kolorem czerwonym, kt\u00f3rych nawet najta\u0144sza wersja przekracza warto\u015b\u0107 135 000 z\u0142. S\u0105 to przede wszystkim du\u017ce SUV\u2019y oraz samochody zaklasyfikowane przez CEPIK jako \u201eexecutive\u201d, czyli najcz\u0119\u015bciej u\u017cytkowane przez mened\u017cer\u00f3w najwy\u017cszego szczebla. Stanowi\u0105 one oko\u0142o 4% ca\u0142kowitej sprzeda\u017cy samochod\u00f3w w wynajmie (z wy\u0142\u0105czeniem Skody Superb, kt\u00f3ra cenowo w wi\u0119kszo\u015bci wersji mie\u015bci si\u0119 w limicie). M\u00f3wimy tu m.in. o Mercedesie GLC, BMW X5 i X6 czy popularnym Volvo XC90. W kategorii \u201eexcecutive\u201d powa\u017cnie zagro\u017cone s\u0105 np. Audi A6, BMW 5 czy Volvo S90. W ich przypadku, jedyn\u0105 mo\u017cliwo\u015bci\u0105 uchronienia si\u0119 przed negatywnymi skutkami wprowadzanych limit\u00f3w jest podpisanie umowy najmu d\u0142ugoterminowego do ko\u0144ca grudnia 2018 r. Dzi\u0119ki temu u\u017cytkownicy zachowaj\u0105 prawo do rozlicze\u0144 na obecnych zasadach w ci\u0105gu ca\u0142ego okresu obowi\u0105zywania umowy i b\u0119d\u0105 mogli zaoszcz\u0119dzi\u0107 nawet kilkadziesi\u0105t tysi\u0119cy z\u0142otych (", ").", "\u0179r\u00f3d\u0142o: Carsmile"]}
{"url": "https://www.bankier.pl/moto/rzad-przyjal-projekt-noweli-ustawy-o-transporcie-drogowym-2016/", "title": ["Rz\u0105d przyj\u0105\u0142 projekt noweli ustawy o transporcie drogowym"], "lead": ["Rz\u0105d przyj\u0105\u0142 w \u015brod\u0119 projekt noweli ustawy o transporcie drogowym, kt\u00f3ry dostosowuje polskie prawo do unijnego rozporz\u0105dzenia, ustanawiaj\u0105cego wsp\u00f3lne zasady dot. po\u0142\u0105czenia krajowych rejestr\u00f3w elektronicznych przedsi\u0119biorc\u00f3w transportu drogowego \u2013 poinformowa\u0142 CIR."], "text": ["Rz\u0105d przyj\u0105\u0142 w \u015brod\u0119 projekt noweli ustawy o transporcie drogowym, kt\u00f3ry dostosowuje polskie prawo do unijnego rozporz\u0105dzenia, ustanawiaj\u0105cego wsp\u00f3lne zasady dot. po\u0142\u0105czenia krajowych rejestr\u00f3w elektronicznych przedsi\u0119biorc\u00f3w transportu drogowego \u2013 poinformowa\u0142 CIR.", "Projekt ustawy o zmianie ustawy o transporcie drogowym przed\u0142o\u017cy\u0142 minister infrastruktury.", "\u201eProjekt dostosowuje polskie prawo do unijnego rozporz\u0105dzenia z 1 kwietnia 2016 r., ustanawiaj\u0105cego wsp\u00f3lne zasady dotycz\u0105ce po\u0142\u0105czenia krajowych rejestr\u00f3w elektronicznych przedsi\u0119biorc\u00f3w transportu drogowego\u201d \u2013 poinformowa\u0142o w komunikacie Centrum Informacyjne Rz\u0105du.", "Jak napisano, zgodnie z projektem, odpowiednie dane znajduj\u0105ce si\u0119 w Krajowym Rejestrze Elektronicznym Przedsi\u0119biorc\u00f3w Transportu Drogowego (KREPTD), prowadzonym przez G\u0142\u00f3wnego Inspektora Transportu Drogowego, b\u0119d\u0105 dost\u0119pne dla wszystkich w\u0142a\u015bciwych organ\u00f3w innych pa\u0144stw cz\u0142onkowskich.", "\u201eProwadzona w KREPTD ewidencja przedsi\u0119biorc\u00f3w, kt\u00f3rzy maj\u0105 zezwolenie na wykonywanie zawodu przewo\u017anika drogowego zostanie powi\u0119kszona o dane dotycz\u0105ce numer\u00f3w rejestracyjnych oraz kraju rejestracji pojazd\u00f3w obj\u0119tych zezwoleniem na wykonywanie zawodu przewo\u017anika. Ponadto, w ewidencji przedsi\u0119biorc\u00f3w b\u0119d\u0105 gromadzone dane dotycz\u0105ce statusu i rodzaju licencji wsp\u00f3lnotowej oraz liczby pojazd\u00f3w zg\u0142oszonych do takiej licencji\u201d \u2013 czytamy.", "Zgodnie z projektem G\u0142\u00f3wny Inspektor Transportu Drogowego b\u0119dzie mia\u0142 dost\u0119p do funkcji kontroli licencji wsp\u00f3lnotowej w systemie europejskich rejestr\u00f3w elektronicznych przedsi\u0119biorc\u00f3w transportu drogowego.", "Nowe przepisy maj\u0105 wej\u015b\u0107 w \u017cycie po trzech miesi\u0105cach od og\u0142oszenia w Dzienniku Ustaw. (PAP)", "autor: Aneta Oksiuta", "aop/ pif/ amac/"]}
{"url": "https://www.bankier.pl/moto/japonia-sad-odmowil-przedluzenia-aresztu-dla-bylego-prezesa-nissana-2051/", "title": ["Japonia:  S\u0105d odm\u00f3wi\u0142 przed\u0142u\u017cenia aresztu dla by\u0142ego prezesa Nissana"], "lead": ["S\u0105d w Tokio w czwartek odrzuci\u0142 wniosek prokuratury o przed\u0142u\u017cenie o 10 dni aresztu dla by\u0142ego prezesa Nissana, Carlosa Ghosna, oskar\u017conego o nadu\u017cycia finansowe. By\u0142y szef koncernu motoryzacyjnego przebywa w areszcie od ponad miesi\u0105ca."], "text": ["S\u0105d w Tokio w czwartek odrzuci\u0142 wniosek prokuratury o przed\u0142u\u017cenie o 10 dni aresztu dla by\u0142ego prezesa Nissana, Carlosa Ghosna, oskar\u017conego o nadu\u017cycia finansowe. By\u0142y szef koncernu motoryzacyjnego przebywa w areszcie od ponad miesi\u0105ca.", "Prokuratura wnioskowa\u0142a o przed\u0142u\u017cenie aresztu dla Ghosna w zwi\u0105zku z dodatkowymi zarzutami, jakie przedstawi\u0142a mened\u017cerowi 10 grudnia, dotycz\u0105cymi celowego zani\u017cenia o 4,2 mld jen\u00f3w (37,3 mln dolar\u00f3w) wynagrodzenia, jakie otrzymywa\u0142 od 2016 roku do marca br.", "Agencje zauwa\u017caj\u0105, \u017ce czwartkowa decyzja s\u0105du to rzadko\u015b\u0107 w Japonii, gdzie wnioski s\u0142u\u017cb \u015bledczych s\u0105 zatwierdzane niemal automatycznie. Je\u015bli s\u0105d zgodzi si\u0119 na proponowane przez prawnik\u00f3w Ghosna wyznaczenie kaucji, m\u00f3g\u0142by on opu\u015bci\u0107 areszt jeszcze w czwartek \u2013 zauwa\u017ca Associated Press.", "Oczekuje si\u0119, \u017ce prokuratura odwo\u0142a od decyzji s\u0105du lub b\u0119dzie stara\u0142a si\u0119 doprowadzi\u0107 do ponownego aresztowania Ghosna pod kolejnymi zarzutami.", "R\u00f3wnie\u017c w czwartek s\u0105d w Tokio nie zgodzi\u0142 si\u0119 na przed\u0142u\u017cenie aresztu Grega Kelly\u2019ego, jednego z by\u0142ych dyrektor\u00f3w Nissana i bliskiego wsp\u00f3\u0142pracownika Ghosna, r\u00f3wnie\u017c oskar\u017conego w sprawie zani\u017cania wynagrodzenia Ghosna w sprawozdaniach finansowych firmy.", "Ghosn i Kelly przebywali w areszcie od 19 listopada; ich pobyt tam zosta\u0142 raz przed\u0142u\u017cony. Jak pisze Kyodo, przed\u0142u\u017caj\u0105cy si\u0119 pobyt obu mened\u017cer\u00f3w w areszcie wywo\u0142a\u0142 krytyczne reakcje, zw\u0142aszcza poza Japoni\u0105; wskazywano, \u017ce teoretycznie okres aresztowania m\u00f3g\u0142by by\u0107 przed\u0142u\u017cany w niesko\u0144czono\u015b\u0107, a tak\u017ce \u017ce podczas przes\u0142ucha\u0144 obu podejrzanych nie byli obecni ich adwokaci.", "Ghosn jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dolar\u00f3w, w tym ponad 44 mln dol. w latach 2011-2015.", "Nie wyznaczono dot\u0105d daty rozpocz\u0119cia procesu. Zdaniem prokurator\u00f3w Ghosn i Kelly nie powinni odpowiada\u0107 z wolnej stopy, poniewa\u017c mogliby zbiec.", "Ghosn i Kelly zostali aresztowani 19 listopada pod zarzutem fa\u0142szowania dokument\u00f3w finansowych w celu zani\u017cania wynagrodzenia tego pierwszego. \u015aledczy poinformowali, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107 prezes koncernu, takie jak u\u017cywanie firmowych pieni\u0119dzy do cel\u00f3w prywatnych.", "Za zarzucane mu przest\u0119pstwo Ghosnowi grozi kara do 10 lat pozbawienia wolno\u015bci oraz grzywna do 10 mln jen\u00f3w (ok. 88 tys. dolar\u00f3w).", "22 listopada Ghosn i Kelly zostali usuni\u0119ci ze swoich stanowisk w Nissanie.(PAP)", "akl/ mal/"]}
{"url": "https://www.bankier.pl/moto/piec-elektrycznych-autobusow-solarisa-trafilo-do-frankfurtu-nad-menem-2053/", "title": ["Pi\u0119\u0107 elektrycznych autobus\u00f3w Solarisa trafi\u0142o do Frankfurtu nad Menem"], "lead": ["Wielkopolski producent pojazd\u00f3w komunikacji miejskiej Solaris Bus & Coach poinformowa\u0142 o dostarczeniu pi\u0119ciu autobus\u00f3w elektrycznych do Frankfurtu nad Menem. Sp\u00f3\u0142ka poda\u0142a, \u017ce jest liderem niemieckiego rynku pod wzgl\u0119dem sprzedanych tam pojazd\u00f3w elektrycznych."], "text": ["Wielkopolski producent pojazd\u00f3w komunikacji miejskiej Solaris Bus & Coach poinformowa\u0142 o dostarczeniu pi\u0119ciu autobus\u00f3w elektrycznych do Frankfurtu nad Menem. Sp\u00f3\u0142ka poda\u0142a, \u017ce jest liderem niemieckiego rynku pod wzgl\u0119dem sprzedanych tam pojazd\u00f3w elektrycznych.", "Umowa na dostaw\u0119 pi\u0119ciu pojazd\u00f3w Urbino 12 electric zosta\u0142a podpisana z przewo\u017anikiem In der City Bus Frankfurt am Main pod koniec 2017 roku. Elektrobusy wo\u017c\u0105 pasa\u017cer\u00f3w w centrum miasta na specjalnie utworzonej bezemisyjnej linii \u0142\u0105cz\u0105cej dwa kampusy uniwersyteckie.", "Pojazdy wyposa\u017cone s\u0105 w innowacyjn\u0105 o\u015b elektryczn\u0105 z dwoma zintegrowanymi silnikami. Energia w pojazdach jest magazynowana w bateriach o \u0142\u0105cznej pojemno\u015bci a\u017c 240 kWh, kt\u00f3re s\u0105 \u0142adowane przez stacjonarn\u0105 \u0142adowark\u0119 plug-in. Solaris dostarczy\u0142 do przewo\u017anika r\u00f3wnie\u017c trzy \u0142adowarki. W autach zainstalowano klimatyzacj\u0119, \u0142adowarki USB, a tak\u017ce rozbudowany system informacji pasa\u017cerskiej.", "Sp\u00f3\u0142ka poinformowa\u0142a, \u017ce dot\u0105d w Niemczech zakontraktowa\u0142a blisko 70 autobus\u00f3w Urbino electric.", "\u201ePlasuje to producenta na pierwszym miejscu pod wzgl\u0119dem sprzedanych pojazd\u00f3w elektrycznych w kraju i stanowi niemal 20 proc. ca\u0142ego rynku autobus\u00f3w tylko elektrycznych w Niemczech\u201d \u2013 poda\u0142a sp\u00f3\u0142ka.", "Firma Solaris Bus & Coach jest jednym z europejskich lider\u00f3w w obszarze e-mobility. W ci\u0105gu siedmiu lat od premiery swojego pierwszego autobusu elektrycznego dostarczy\u0142a lub zebra\u0142a zam\u00f3wienia na prawie 400 pojazd\u00f3w od klient\u00f3w w szesnastu pa\u0144stwach. (PAP)", "autor: Rafa\u0142 Pogrzebny", "rpo/ p\u015b/"]}
{"url": "https://www.bankier.pl/moto/uber-zaplaci-za-wjazd-do-centrum-londynu-2057/", "title": ["Uber zap\u0142aci za wjazd do centrum Londynu"], "lead": ["Ochrona \u015brodowiska staje si\u0119 coraz wi\u0119kszym priorytetem, szczeg\u00f3lnie w wi\u0119kszych miastach. W\u0142adze Londynu podj\u0119\u0142y decyzj\u0119, \u017ce wjazd do centrum miasta w dni powszednie dla Ubera i innych prywatnych przedsi\u0119biorstw taks\u00f3wkarskich b\u0119dzie p\u0142atny."], "text": ["Ochrona \u015brodowiska staje si\u0119 coraz wi\u0119kszym priorytetem, szczeg\u00f3lnie w wi\u0119kszych miastach. W\u0142adze Londynu podj\u0119\u0142y decyzj\u0119, \u017ce wjazd do centrum miasta w dni powszednie dla Ubera i innych prywatnych przedsi\u0119biorstw taks\u00f3wkarskich b\u0119dzie p\u0142atny.", "Kierowcy Ubera i innych prywatnych firm b\u0119d\u0105 musieli wnie\u015b\u0107 op\u0142at\u0119 za wjazd do centrum Londynu w wysoko\u015bci 11,5 funta.", "B\u0119dzie to spora zmiana dla korporacji, bowiem nakaz tych op\u0142at zosta\u0142 cofni\u0119ty ponad 15 lat temu. Teraz jednak lokalny operator systemu transportu zbiorowego postanowi\u0142 je wycofa\u0107, by zmniejszy\u0107 liczb\u0119 samochod\u00f3w poruszaj\u0105cych si\u0119 po centrum.", "\u2013 Musimy podj\u0105\u0107 trudn\u0105 decyzj\u0119 w celu ochrony zdrowia i dobrego samopoczucia Londy\u0144czyk\u00f3w oraz zapobiega\u0107 szkodliwej emisji pochodz\u0105cej z pojazd\u00f3w zanieczyszczaj\u0105cych powietrze \u2013 powiedzia\u0142 burmistrz Londynu Sadiq Khan, t\u0142umacz\u0105c decyzj\u0119 w\u0142adz miasta.", "Op\u0142aty za wjazd do centrum b\u0119d\u0105 obowi\u0105zywa\u0107 od 8 kwietnia 2019 r. i b\u0119d\u0105 dotyczy\u0107 pojazd\u00f3w, kt\u00f3re \u015bwiadcz\u0105 us\u0142ugi przewoz\u00f3w os\u00f3b i nie s\u0105 wyposa\u017cone w ekologiczny nap\u0119d i/lub nie s\u0105 przystosowane do przewozu w\u00f3zk\u00f3w inwalidzkich.", "DU"]}
{"url": "https://www.bankier.pl/moto/niemcy-rowniez-szukaja-pracownikow-z-ukrainy-do-pracy-przy-produkcji-samochodow-1942/", "title": ["Niemcy r\u00f3wnie\u017c szukaj\u0105 pracownik\u00f3w z Ukrainy do pracy przy produkcji samochod\u00f3w"], "lead": ["W Polsce 57% zak\u0142ad\u00f3w motoryzacyjnych zatrudnia pracownik\u00f3w z Ukrainy. W Niemczech planuje to zrobi\u0107 co pi\u0105ta fabryka"], "text": ["W Polsce 57% zak\u0142ad\u00f3w motoryzacyjnych zatrudnia pracownik\u00f3w z Ukrainy. W Niemczech planuje to zrobi\u0107 co pi\u0105ta fabryka", "A\u017c 63% firm motoryzacyjnych z Polski zak\u0142ada zwi\u0119kszenie liczby etat\u00f3w w najbli\u017cszych miesi\u0105cach, co wynika bezpo\u015brednio z rosn\u0105cych potrzeb produkcyjnych. W zwi\u0105zku ze zbyt ma\u0142\u0105 liczb\u0105 kandydat\u00f3w ch\u0119tnych do podj\u0119cia zatrudnienia, ju\u017c 57% zak\u0142ad\u00f3w produkcyjnych si\u0119ga po pracownik\u00f3w z Ukrainy. Nie jeste\u015bmy jednak jedyni \u2013 o Ukrai\u0144c\u00f3w rywalizujemy z Czechami, W\u0119grami i S\u0142owacj\u0105 \u2013 wynika z raportu Exact Systems \u201eMotoBarometr 2018\u201d. W przysz\u0142ym roku o kadr\u0119 ze Wschodu b\u0119dzie jeszcze trudniej, poniewa\u017c do walki w\u0142\u0105czy si\u0119 co pi\u0105ty zak\u0142ad produkcyjny w Niemczech", "Jakie s\u0105 obecnie najwi\u0119ksze problemy zwi\u0105zane z zatrudnieniem? A\u017c 63% firm sygnalizuje ma\u0142\u0105 liczb\u0119 ch\u0119tnych kandydat\u00f3w do pracy, a niemal po\u0142owa narzeka na brak kadry o kierunkowym wykszta\u0142ceniu. Coraz bardziej odczuwalna jest tak\u017ce presja p\u0142acowa, na kt\u00f3r\u0105 wskazuje 46% respondent\u00f3w.", "Dotychczas braki kadrowe w polskiej gospodarce skutecznie udawa\u0142o si\u0119 zape\u0142nia\u0107 pracownikami ze Wschodu \u2013 57% zak\u0142ad\u00f3w motoryzacyjnych nad Wis\u0142\u0105 korzysta z ich us\u0142ug. Na tym polu konkurujemy przede wszystkim z Czechami oraz W\u0119grami, w kt\u00f3rych odpowiednio 59% i 43% przedstawicieli bran\u017cy ju\u017c rekrutuje Ukrai\u0144c\u00f3w. Na S\u0142owacji odsetek ten wynosi 16%, a w Niemczech zaledwie 7%.", "Jednak\u017ce w 2019 r. status quo nie zostanie zachowany \u2013 Czechy i S\u0142owacja ju\u017c zliberalizowa\u0142y przepisy o zatrudnianiu Ukrai\u0144c\u00f3w, natomiast Niemcy planuj\u0105 w styczniu wprowadzi\u0107 zmiany w prawie migracyjnym i cz\u0119\u015bciowo otworzy\u0107 sw\u00f3j rynek pracy na specjalist\u00f3w spoza Unii Europejskiej. Jak pokazuj\u0105 wyniki \u201eMotoBarometru 2018\u201d, sporo firm na t\u0119 nowelizacj\u0119 przepis\u00f3w czeka. 22% przedstawicieli motobran\u017cy w Niemczech zamierza w najbli\u017cszych miesi\u0105cach zatrudni\u0107 u siebie pracownik\u00f3w z Ukrainy, co mo\u017ce spowodowa\u0107 ich odp\u0142yw z Polski za Odr\u0119.", "Nowelizacja przepis\u00f3w umo\u017cliwi osobom spoza Unii Europejskiej legalny wjazd na 6 miesi\u0119cy do Niemiec w celu poszukiwania pracy. Kto w tym czasie prac\u0119 znajdzie, b\u0119dzie m\u00f3g\u0142 tam zosta\u0107 na d\u0142u\u017cej. A z tym nie powinno by\u0107 wi\u0119kszego problemu \u2013 wed\u0142ug szacunk\u00f3w Niemieckiej Izby Przemys\u0142owo-Handlowej do obsadzenia pozostaje ponad 1,5 miliona wakat\u00f3w. Niemcy poszukuj\u0105 przede wszystkim wykwalifikowanych pracownik\u00f3w, posiadaj\u0105cych odpowiednie wykszta\u0142cenie zawodowe.", "Nie nale\u017cy r\u00f3wnie\u017c zapomina\u0107 o strategiach d\u0142ugofalowych \u2013 przede wszystkim edukacji i wdra\u017caniu nowych technologii. Jak wynika z \u201eMotoBarometru 2018\u201d najlepszym sposobem na rozwi\u0105zanie problemu rosn\u0105cych potrzeb kadrowych jest uruchomienie profilu motoryzacyjnego w szko\u0142ach zawodowych (68% wskaza\u0144). W obliczu powi\u0119kszaj\u0105cego si\u0119 deficytu kadrowego, ponad po\u0142owa zak\u0142ad\u00f3w motoryzacyjnych w Polsce (55%) jest otwarta na automatyzacj\u0119 proces\u00f3w produkcyjnych, dzi\u0119ki kt\u00f3rym zapotrzebowanie na pracownik\u00f3w mog\u0142oby by\u0107 mniejsze.", "Niekt\u00f3re firmy z bran\u017cy automotive id\u0105 o krok dalej i same inicjuj\u0105 rozbudowane programy szkoleniowe, maj\u0105ce na celu poszerzanie kompetencji swoich pracownik\u00f3w. Przyk\u0142adem jest Akademia Jako\u015bci, kt\u00f3r\u0105 Exact Systems uruchomi\u0142 w 2014 r.", "Pe\u0142na wersja raportu \u201eMotoBarometr2018\u201d jest dost\u0119pna na stronie ", ".", "\u0179r\u00f3d\u0142o: Exact Systems"]}
{"url": "https://www.bankier.pl/moto/bmw-wprowadza-do-polski-swoj-program-ladowania-elektrykow-1954/", "title": ["BMW wprowadza do Polski sw\u00f3j program \u0142adowarek dla samochod\u00f3w"], "lead": ["ChargeNow to najwi\u0119ksza na \u015bwiecie publiczna sie\u0107 \u0142adowania pojazd\u00f3w elektrycznych. Od teraz u\u017cytkownicy zelektryfikowanych samochod\u00f3w BMW i MINI w Polsce mog\u0105 korzysta\u0107 z wielu stacji za po\u015brednictwem jednej us\u0142ugi. Do ko\u0144ca tego roku sie\u0107 obejmie ponad 110 punkt\u00f3w \u0142adowania w kraju."], "text": ["ChargeNow to najwi\u0119ksza na \u015bwiecie publiczna sie\u0107 \u0142adowania pojazd\u00f3w elektrycznych. Od teraz u\u017cytkownicy zelektryfikowanych samochod\u00f3w BMW i MINI w Polsce mog\u0105 korzysta\u0107 z wielu stacji za po\u015brednictwem jednej us\u0142ugi. Do ko\u0144ca tego roku sie\u0107 obejmie ponad 110 punkt\u00f3w \u0142adowania w kraju.", "Od grudnia 2018 r. polscy w\u0142a\u015bciciele samochod\u00f3w elektrycznych oraz hybryd typu plug-in marek BMW oraz MINI mog\u0105 korzysta\u0107 z ChargeNow. To us\u0142uga, kt\u00f3ra integruje ponad 90 tysi\u0119cy stacji \u0142adowania w Europie. W Polsce do ko\u0144ca tego roku obejmie ponad 110 punkt\u00f3w. Pierwszym lokalnym operatorem, kt\u00f3ry do\u0142\u0105czy\u0142 do ChargeNow jest Greenway Polska. Firma dysponuje najwi\u0119ksz\u0105 sieci\u0105 \u0142adowania ze znacznym udzia\u0142em szybkich \u0142adowarek DC o mocy 50 kW+ zlokalizowanych na g\u0142\u00f3wnych korytarzach drogowych.", "ChargeNow umo\u017cliwia korzystanie ze wszystkich partnerskich punkt\u00f3w \u0142adowania w Polsce i Europie. Dost\u0119pne stacje wy\u015bwietlane s\u0105 bezpo\u015brednio w zintegrowanej nawigacji pojazdu lub za po\u015brednictwem aplikacji ChargeNow, BMW Connected lub MINI Connected. Dzi\u0119ki temu zlokalizowanie najbli\u017cszej publicznej stacji \u0142adowania jest \u0142atwe i szybkie. Dodatkowo u\u017cytkownicy ChargeNow maj\u0105 mo\u017cliwo\u015b\u0107 filtrowania wynik\u00f3w wyszukiwania, by znale\u017a\u0107 punkty spe\u0142niaj\u0105ce dodatkowe wymagania, takie jak szybko\u015b\u0107 \u0142adowania czy odpowiedni typ gniazdka.", "Karta ChargeNow umo\u017cliwia korzystanie z \u0142adowarek, bezgot\u00f3wkow\u0105 p\u0142atno\u015b\u0107 oraz dost\u0119p do szczeg\u00f3\u0142owego miesi\u0119cznego zestawienia koszt\u00f3w. Us\u0142uga dost\u0119pna jest dla wszystkich w\u0142a\u015bcicieli samochod\u00f3w BMW i, BMW iPerformance oraz MINI Electric.", "\u0179r\u00f3d\u0142o: BMW Group"]}
{"url": "https://www.bankier.pl/moto/jaguar-land-rover-zwolni-1000-osob-1950/", "title": ["Jaguar Land Rover zwolni setki pracownik\u00f3w"], "lead": ["Jaguar Land Rover og\u0142osi\u0142, \u017ce zwolni 1000 pracownik\u00f3w tymczasowych zatrudnionych w zak\u0142adzie produkcyjnym w Solihull. Firma swoje dzia\u0142ania uzasadnia brexitem i niepewno\u015bci\u0105 klient\u00f3w co do kupna diesli."], "text": ["Jaguar Land Rover og\u0142osi\u0142, \u017ce zwolni 1000 pracownik\u00f3w tymczasowych zatrudnionych w zak\u0142adzie produkcyjnym w Solihull. Firma swoje dzia\u0142ania uzasadnia brexitem i niepewno\u015bci\u0105 klient\u00f3w co do kupna diesli.", "Jak podaje \u201eThe Engineer\u201d, sprzeda\u017c Jaguara spad\u0142a o 26 proc. w 2018 r., a Land Rovera o 20 procent. Masowe zwolnienia s\u0105 podyktowane brexitem oraz zapowiadanymi przez rz\u0105d zmianami dotycz\u0105cymi diesli. Okazuje si\u0119, \u017ce 90 proc. sprzeda\u017cy w Wielkiej Brytanii JLR dotyczy w\u0142a\u015bnie samochod\u00f3w z tym silnikiem.", "\u2013 W \u015bwietle nieustaj\u0105cych zmian, kt\u00f3re maj\u0105 wp\u0142yw na przemys\u0142 samochodowy, wprowadzamy pewne zmiany w harmonogramach produkcji i poziomie zatrudnienia (\u2026) Nadal jednak rekrutujemy du\u017c\u0105 liczb\u0119 wysoko wykwalifikowanych in\u017cynier\u00f3w, absolwent\u00f3w i praktykant\u00f3w, poniewa\u017c niezmiennie inwestujemy w nowe produkty i technologie \u2013 poda\u0142a sp\u00f3\u0142ka w komunikacie.", "Zak\u0142ad Solihull zatrudnia oko\u0142o 10 000 os\u00f3b, w tym 2000 pracownik\u00f3w kontraktowych. Wcze\u015bniej w tym roku JLR og\u0142osi\u0142, \u017ce zmniejszy produkcj\u0119 w swojej fabryce Halewood w Merseyside w zwi\u0105zku z brexitem."]}
{"url": "https://www.bankier.pl/wiadomosc/Musk-otworzyl-pierwszy-odcinek-Hyperloopa-7633424.html", "title": [], "lead": [], "text": []}
{"url": "https://www.bankier.pl/moto/ponad-polowa-sprowadzonych-do-polski-aut-ma-ponad-10-lat-1967/", "title": ["Ponad po\u0142owa sprowadzonych do Polski aut ma ponad 10 lat"], "lead": [], "text": ["Jak podano w raporcie >>Nowy czy u\u017cywany? Jakie samochody kupuj\u0105 Polacy<< z \u201edanych Polskiego Zwi\u0105zku Przemys\u0142u Motoryzacyjnego (PZPM) wynika, \u017ce w ci\u0105gu pierwszych 11 miesi\u0119cy tego roku do Polski zosta\u0142o sprowadzonych prawie 865 tys. u\u017cywanych samochod\u00f3w osobowych (tj. wzrost o 6,9 proc. r/r) i niemal tyle samo, ile w ca\u0142ym 2017 roku. Co wi\u0119cej, 54 proc. sprowadzonych aut ma ponad 10 lat\u201d.", "\u201eW tym samym czasie Polacy kupili niespe\u0142na 486,5 tys. nowych osob\u00f3wek, o 11 proc. wi\u0119cej ni\u017c rok temu. Cho\u0107 dynamika sprzeda\u017cy aut z salonu jest du\u017co wy\u017csza ni\u017c aut importowanych, to jednak wolumenowo, Polacy zdecydowanie cz\u0119\u015bciej decyduj\u0105 si\u0119 na kilku lub kilkunastoletnie auta\u201d \u2013 czytamy w dokumencie.", "W opinii prezesa EFL Rados\u0142awa Kuczy\u0144skiego ni\u017csze ni\u017c w Europie Zachodniej zarobki i wrodzona ch\u0119\u0107 do tego, by mie\u0107 wi\u0119cej za mniej, przynios\u0142y niebywa\u0142\u0105 popularno\u015b\u0107 w naszym kraju samochod\u00f3w u\u017cywanych, kt\u00f3ra utrzymuje si\u0119 od ko\u0144ca lat 90-tych. \u201eObecnie jednak sytuacja si\u0119 cywilizuje. Po pierwsze, klienci s\u0105 coraz bardziej \u015bwiadomi i zdaj\u0105 sobie spraw\u0119, \u017ce cena to nie wszystko. Po drugie, nowe regulacje prawne daj\u0105 nadziej\u0119 na ukr\u00f3cenie procedur zani\u017cania przebiegu importowanych aut\u201d \u2013 podkre\u015bli\u0142 cytowany w raporcie Kuczy\u0144ski.", "Eksperci EFL wskazuj\u0105, \u017ce \u201epodstawowy pow\u00f3d tego, to wci\u0105\u017c niskie zarobki, przez kt\u00f3re nabycie osob\u00f3wki z salonu za got\u00f3wk\u0119 przekracza mo\u017cliwo\u015bci finansowe wi\u0119kszo\u015bci mieszka\u0144c\u00f3w naszego kraju. \u201eWystarczy por\u00f3wna\u0107 sytuacj\u0119 Polaka z obywatelem Niemiec. Na przyk\u0142adowego Volkswagena Golfa statystyczny Polak musi pracowa\u0107 a\u017c 19 miesi\u0119cy, podczas gdy Niemiec tylko 8\u201d \u2013 podano.", "\u201eDrugim powodem, kt\u00f3ry zniech\u0119ca Polak\u00f3w do wizyt w salonie, jest du\u017ca utrata warto\u015bci nowych aut. W przypadku popularnych marek miejskich wynosi ona ok. 50 proc. po 3 latach u\u017cytkowania \u2013 np. kupuj\u0105c now\u0105 Skod\u0119 Octavi\u0119 za 100 tys. z\u0142, po 3 latach stracimy na niej a\u017c 50 tys. z\u0142. Jeszcze gorzej sytuacja wygl\u0105da w przypadku marek luksusowych, gdzie spadek warto\u015bci mo\u017ce wynie\u015b\u0107 nawet 65 proc.\u201d \u2013 podkre\u015blono w raporcie.", "Eksperci EFL wskazuj\u0119, \u017ce \u201eko\u0142em zamachowym rynku nowych samochod\u00f3w osobowych pozostaj\u0105 firmy. Z danych PZPM wynika, \u017ce od stycznia do listopada br. do firm rejestruj\u0105cych na regon dostarczono blisko 351 tys. sztuk\u201d. \u201eTo ponad 72 proc. udzia\u0142\u00f3w w rynku. Tylko 28 proc. nabywc\u00f3w to klienci indywidualni\u201d \u2013 dodano.", "Europejski Fundusz Leasingowy powsta\u0142 w 1991 r. Od 2001 r. EFL jest cz\u0119\u015bci\u0105 Grupy Cr\u00e9dit Agricole.", "Longina Grzeg\u00f3rska-Szpyt"]}
{"url": "https://www.bankier.pl/moto/mieszkancy-mokotowa-zaplaca-wiecej-za-miejsca-garazowe-1970/", "title": ["Mieszka\u0144cy Mokotowa zap\u0142ac\u0105 wi\u0119cej za miejsca gara\u017cowe"], "lead": [], "text": ["W po\u0142owie pa\u017adziernika, przed wyborami samorz\u0105dowymi, rada miasta przyj\u0119\u0142a uchwa\u0142\u0119 ustanawiaj\u0105c\u0105 98-proc. bonifikat\u0119 jako standardow\u0105, a 99-proc. w przypadku u\u017cytkowania wieczystego trwaj\u0105cego powy\u017cej 50 lat. Te stawki mia\u0142y obowi\u0105zywa\u0107 od 1 stycznia 2019 r. Projekt uchwa\u0142y przedstawi\u0142 wiceprzewodnicz\u0105cy rady Dariusz Figura (PiS), ale poparli go jednomy\u015blnie wszyscy radni bior\u0105cy udzia\u0142 w g\u0142osowaniu.", "W miniony czwartek projekt uchwa\u0142y ws. obni\u017cenia bonifikaty wni\u00f3s\u0142 na sesj\u0119 rady miasta wiceprezydent Warszawy Robert Soszy\u0144ski. Poda\u0142, \u017ce przy 98-proc. bonifikacie utrata przychod\u00f3w Warszawy jest szacowana w stosunku do zerowej bonifikaty na poziomie 3,5 mld z\u0142, a w stosunku do 60-proc. bonifikaty \u2013 na poziomie oko\u0142o 1,8 mld z\u0142.", "Jak informuje \u201eSuper Express\u201d \u2013 urz\u0105d dzielnicy Mokot\u00f3w po wyborach zacz\u0105\u0142 rozsy\u0142a\u0107 do mieszka\u0144c\u00f3w zawiadomienia o podwy\u017cce op\u0142at za gara\u017ce. \u201eOp\u0142ata za u\u017cytkowanie wieczyste gruntu za par\u0119 metr\u00f3w miejsca w gara\u017cu zdro\u017ceje ze 131 z\u0142 do 770 z\u0142\u201d \u2013 pisze gazeta. Cz\u0119\u015b\u0107 mieszka\u0144c\u00f3w \u2013 o czym pisze \u201eSE\u201d zamierza si\u0119 od decyzji urz\u0119dnik\u00f3w odwo\u0142ywa\u0107 do Samorz\u0105dowego Kolegium Odwo\u0142awczego.", "W rozmowie z PAP rzeczniczka dzielnicy Mokot\u00f3w Monika Chrobak-Budzi\u0144ska stwierdzi\u0142a, \u017ce podwy\u017cki nie s\u0105 zwi\u0105zane z bonifikatami. \u201eTo ma zwi\u0105zek ze zmian\u0105 warto\u015bci gruntu okre\u015blonych nieruchomo\u015bci i dokonywane s\u0105 aktualizacje, do kt\u00f3rych urz\u0105d jest zobowi\u0105zany na mocy ustawy o gospodarce nieruchomo\u015bciami\u201d \u2013 powiedzia\u0142a.", "Jak przyzna\u0142a, w przypadku podwy\u017cki, o kt\u00f3rej napisa\u0142 \u201eSE\u201d ostatnia aktualizacja mia\u0142a miejsce 12 lat. \u201eWarto\u015b\u0107 rynkowa tego gruntu uleg\u0142a zmianie i my oddali\u015bmy to aktualizuj\u0105c te wszystkie op\u0142aty. Ta aktualizacja jest wykonana we wsp\u00f3\u0142pracy z rzeczoznawc\u0105, kt\u00f3ry opracowuje operat szacunkowy i na podstawie tego okre\u015blona jest realna warto\u015b\u0107 rynkowa tej nieruchomo\u015bci, bo wcze\u015bniej ta op\u0142ata znacznie ni\u017csza, historyczna, nieadekwatna do sytuacji rynkowej, kt\u00f3ra obecnie jest\u201d \u2013 powiedzia\u0142a Chrobak-Budzi\u0144ska.", "Do podwy\u017cek dla mieszka\u0144c\u00f3w Mokotowa odni\u00f3s\u0142 si\u0119 w rozmowie z PAP warszawski radny PiS Sebastian Kaleta. \u201eOd tych decyzji mo\u017cna odwo\u0142a\u0107 si\u0119 do SKO, do czego zach\u0119cam\u201d \u2013 powiedzia\u0142. \u201ePoliczy\u0142em ile straci u\u017cytkownik gara\u017cu na Mokotowie. Gdyby wykupi\u0142 gara\u017c na warunkach przed wyborami zap\u0142aci\u0142by 52,40 z\u0142. Dzi\u0119ki Rafa\u0142owi Trzaskowskiemu i Platformie Obywatelskiej za wykup b\u0119dzie musia\u0142 zap\u0142aci\u0107 6160 z\u0142\u201d \u2013 doda\u0142.", "Zdaniem Kalety, sprawa u\u017cytkowania wieczystego \u0142\u0105czy si\u0119 z podwy\u017ckami op\u0142at za gara\u017ce. \u201eSkala tej podwy\u017cki za wykup w\u0142asno\u015bci jest wi\u0119ksza ni\u017c nam si\u0119 wydawa\u0142o w ubieg\u0142ym tygodniu, bo w ubieg\u0142ym tygodniu m\u00f3wili\u015bmy o 20-krotno\u015bci, a w przypadku Mokotowa mamy do czynienia ze 120-krotnymi podwy\u017ckami\u201d \u2013 m\u00f3wi\u0142.", "To \u201ekolejna skandaliczna decyzja w\u0142adz miasta po wcze\u015bniejszym wycofaniu si\u0119 z bonifikat\u201d \u2013 oceni\u0142 Kalata.", "autor: Grzegorz Bruszewski"]}
{"url": "https://www.bankier.pl/moto/nowy-elektryk-od-volkswagena-bedzie-w-cenie-golfa-1974/", "title": ["Nowy elektryk od Volkswagena b\u0119dzie w cenie golfa"], "lead": ["Elektryczny volkswagen i.d. ma kosztowa\u0107 tyle co golf z silnikiem Diesla. Ma przy tym oferowa\u0107 do 550 km zasi\u0119gu na jednym \u0142adowaniu wed\u0142ug nowych standard\u00f3w WLTP ", "\u2013 donosi engadget."], "text": ["Elektryczny volkswagen i.d. ma kosztowa\u0107 tyle co golf z silnikiem Diesla. Ma przy tym oferowa\u0107 do 550 km zasi\u0119gu na jednym \u0142adowaniu wed\u0142ug nowych standard\u00f3w WLTP ", ", wykorzystuj\u0105c efekt skali, co rusz sprzedaje kolejne informacje o nadchodz\u0105cym elektryku z logo VW. Model nazwany i.d. ma prezentowa\u0107 nowe podej\u015bcie marki do motoryzacji. B\u0119dzie przy tym masowym samochodem elektrycznym, maj\u0105cym spopularyzowa\u0107 ide\u0119 elektromobilno\u015bci tak\u017ce w\u015br\u00f3d kierowc\u00f3w o mniej zasobnym portfelu.", "To oznacza, \u017ce elektryk b\u0119dzie kosztowa\u0142 w przedziale od 24\u00a0000 dol. ameryka\u0144skich do 32\u00a0000 dol. Najta\u0144sza wersja wed\u0142ug oczekiwa\u0144 b\u0119dzie oferowa\u0142a jednak znacznie ni\u017cszy zasi\u0119g na jednym \u0142adowaniu ni\u017c docelowe \u2013 ok. 330 km w ", ".", "Cennik dla golfa z silnikiem Diesla w Polsce zaczyna si\u0119 od 86\u00a0590 z\u0142 i ko\u0144czy na 114\u00a0090 z\u0142. Ta stawka dotyczy pojemniejszych silnik\u00f3w i lepszych wersji wyposa\u017ceniowych (wed\u0142ug cennika dla rocznika modelowego 2018 i wersji 3-drzwiowej). Przypomnijmy, \u017ce koszt elektrycznej wersji golfa jest znacznie wy\u017cszy i wynosi 165\u00a0690 z\u0142.", "Wci\u0105\u017c jednak nie wiadomo, jaka b\u0119dzie ostateczna pojemno\u015b\u0107 baterii, by m\u00f3c j\u0105 por\u00f3wna\u0107 z t\u0105 montowan\u0105 w e-golfie (100 kW). Wiadomo jedynie, \u017ce wszystkie samochody elektryczne wyje\u017cd\u017caj\u0105ce z fabryk Volkswagena na platformie \u201eMEB\u201d b\u0119d\u0105 produkowane z bateriami od 48 do 111 kWh.", "Pierwszy model serii i.d. b\u0119dzie mia\u0142 jednak ograniczenie pr\u0119dko\u015bci niezale\u017cne od wersji baterii. Limit ustalono na poziomie ok. 160 km/h. Producent t\u0142umaczy t\u0119 decyzj\u0119 zmniejszeniem zu\u017cycia baterii podczas jazdy."]}
{"url": "https://www.bankier.pl/moto/statystyczny-kowalski-jezdzi-mlodszym-autem-niz-przed-rokiem-1981/", "title": ["Statystyczny Kowalski je\u017adzi m\u0142odszym autem ni\u017c przed rokiem?"], "lead": ["\u015aredni wiek samochod\u00f3w zarejestrowanych w Polsce wynosi ponad 13 lat, wynika z najnowszego raportu Europejskiego Stowarzyszenia Producent\u00f3w Pojazd\u00f3w ACEA. Nadal na naszych drogach mo\u017cemy spotka\u0107 jedne z najstarszych pojazd\u00f3w w ca\u0142ej Unii Europejskiej, jednak jak wskazuje ekspert Polskiego Zwi\u0105zku Wynajmu i Leasingu Pojazd\u00f3w (PZWLP), nast\u0105pi\u0142a pozytywna zmiana \u2013 jeszcze rok temu ten wska\u017anik wynosi\u0142 ponad 17 lat."], "text": ["\u015aredni wiek samochod\u00f3w zarejestrowanych w Polsce wynosi ponad 13 lat, wynika z najnowszego raportu Europejskiego Stowarzyszenia Producent\u00f3w Pojazd\u00f3w ACEA. Nadal na naszych drogach mo\u017cemy spotka\u0107 jedne z najstarszych pojazd\u00f3w w ca\u0142ej Unii Europejskiej, jednak jak wskazuje ekspert Polskiego Zwi\u0105zku Wynajmu i Leasingu Pojazd\u00f3w (PZWLP), nast\u0105pi\u0142a pozytywna zmiana \u2013 jeszcze rok temu ten wska\u017anik wynosi\u0142 ponad 17 lat.", "Opublikowany przez ACEA raport pokazuje, \u017ce znajdujemy si\u0119 na 17 miejscu w\u015br\u00f3d 25 monitorowanych kraj\u00f3w. Polacy je\u017cd\u017c\u0105 jednymi z najstarszych samochod\u00f3w w Europie, ale w ci\u0105gu zaledwie 12 miesi\u0119cy nast\u0105pi\u0142a znacz\u0105ca zmiana, je\u015bli chodzi o wiek naszych pojazd\u00f3w.", "Ponad 2/3 Polak\u00f3w szuka swojego auta w tzw. drugim obiegu, czyli na rynku wt\u00f3rnym. Od stycznia do listopada 2018 roku ponad 54 proc. pierwszych rejestracji u\u017cywanych samochod\u00f3w, a wi\u0119c sprowadzonych w tym roku zza granicy, dotyczy\u0142o pojazd\u00f3w starszych ni\u017c 10 lat. Import aut z rynku wt\u00f3rnego ro\u015bnie w Polsce lawinowo, w okresie stycze\u0144 \u2013 listopad 2018 zarejestrowano o 7 proc. wi\u0119cej importowanych samochod\u00f3w ni\u017c w analogicznym czasie rok wcze\u015bniej. Eksperci prognozuj\u0105, \u017ce do ko\u0144ca tego roku na polskich drogach mo\u017ce pojawi\u0107 si\u0119 ponad 1 mln u\u017cywanych samochod\u00f3w sprowadzonych zza granicy. Najcz\u0119\u015bciej sprowadzamy samochody z Niemiec.", "Rynek u\u017cywanych samochod\u00f3w w Polsce nie tylko ro\u015bnie, ale tak\u017ce si\u0119 zmienia. Jeszcze do niedawna, z uwagi na dominacj\u0119 aut sprowadzanych zza granicy, niemal nie istnia\u0142a oferta samochod\u00f3w u\u017cywanych z potwierdzonym przebiegiem i pe\u0142n\u0105 histori\u0105 eksploatacji. Obecnie na rynek wt\u00f3rny trafia jednak coraz wi\u0119cej samochod\u00f3w, kt\u00f3re przez ostatnich kilka lat znajdowa\u0142y si\u0119 we flotach firmowych w ramach wynajmu d\u0142ugoterminowego.", "Kluczow\u0105 przewag\u0105 takich aut, na kt\u00f3r\u0105 zwracaj\u0105 uwag\u0119 eksperci, jest fakt, \u017ce nabywca mo\u017ce by\u0107 ca\u0142kowicie pewny, \u017ce faktyczny stan samochodu, w tym jego przebieg, jest w pe\u0142ni zgodny z opisem oraz \u017ce auto posiada szczeg\u00f3\u0142ow\u0105 i udokumentowana histori\u0119 u\u017cytkowania. Dodatkowo, auta po wynajmie d\u0142ugoterminowym, a tak\u017ce wynajmie kr\u00f3tko- i \u015brednioterminowym, cechuj\u0105 si\u0119 regularnym serwisowaniem przez ca\u0142y okres eksploatacji, zawsze zgodnie z restrykcyjnymi zaleceniami producent\u00f3w pojazd\u00f3w. Wszelkie naprawy, czy czynno\u015bci obs\u0142ugowe s\u0105 w nich dokonywane z u\u017cyciem wysokiej jako\u015bci cz\u0119\u015bci zamiennych oraz materia\u0142\u00f3w eksploatacyjnych. Warto tak\u017ce zaznaczy\u0107, \u017ce auta tego typu s\u0105 tankowane paliwami dobrej jako\u015bci, zosta\u0142y zakupione wy\u0142\u0105cznie w polskich sieciach dealerskich, nie posiadaj\u0105 \u017cadnych wad prawnych, bowiem s\u0105 sprzedawane przez pierwszego w\u0142a\u015bciciela (firm\u0119 finansuj\u0105c\u0105 i zarz\u0105dzaj\u0105c\u0105 flotami), a tak\u017ce z regu\u0142y s\u0105 wyposa\u017cone w 2 komplety opon.", "Jak pokazuj\u0105 dane PZWLP, 1/5 (21 proc.) nowych samochod\u00f3w osobowych jest obecnie w Polsce kupowana przez firmy w\u0142a\u015bnie w ramach wynajmu d\u0142ugoterminowego. W trzecim kwartale 2018 roku firmy zrzeszone w Polskim Zwi\u0105zku Wynajmu i Leasingu Pojazd\u00f3w zakupi\u0142y na potrzeby oferowanych us\u0142ug wynajmu d\u0142ugoterminowego o 36,8 proc. wi\u0119cej nowych samochod\u00f3w osobowych, ni\u017c w tym samym okresie rok wcze\u015bniej. Obecnie na rynek wt\u00f3rny w naszym kraju trafia w ci\u0105gu roku ok. 60 \u2013 70 tys. aut u\u017cywanych po wynajmie d\u0142ugoterminowym, reprezentuj\u0105cych pe\u0142ne spektrum marek i modeli oferowanych na polskim rynku.", "dostarczy\u0142\u00a0"]}
{"url": "https://www.bankier.pl/moto/ue-porozumiala-sie-w-sprawie-nowych-zaostrzonych-celow-emisji-co2-dla-samochodow-1991/", "title": ["UE porozumia\u0142a si\u0119 w sprawie nowych zaostrzonych cel\u00f3w emisji CO2 dla samochod\u00f3w"], "lead": ["Nowe samochody osobowe w UE b\u0119d\u0105 musia\u0142y ograniczy\u0107 emisj\u0119 CO2 o 37,5 proc. w 2030 roku, a samochody dostawcze o 31 proc. w por\u00f3wnaniu do 2021 roku \u2013 taki kompromis polityczny zawarli w poniedzia\u0142ek wieczorem negocjatorzy PE i pa\u0144stw cz\u0142onkowskich."], "text": ["Nowe samochody osobowe w UE b\u0119d\u0105 musia\u0142y ograniczy\u0107 emisj\u0119 CO2 o 37,5 proc. w 2030 roku, a samochody dostawcze o 31 proc. w por\u00f3wnaniu do 2021 roku \u2013 taki kompromis polityczny zawarli w poniedzia\u0142ek wieczorem negocjatorzy PE i pa\u0144stw cz\u0142onkowskich.", "To podniesienie poprzeczki ustawionej przez Komisj\u0119 Europejsk\u0105, kt\u00f3ra w listopadzie 2017 roku zaproponowa\u0142a, by \u015bredni cel emisji CO2 nowych samochod\u00f3w osobowych i dostawczych by\u0142 mniejszy o 30 proc. w 2030 roku w por\u00f3wnaniu z rokiem 2021. Bardziej restrykcyjne normy emisji dwutlenku w\u0119gla w pojazdach maj\u0105 pom\u00f3c UE w wype\u0142nianiu zobowi\u0105zania wynikaj\u0105cego z porozumienia paryskiego.", "Parlament Europejski w swoim stanowisku z pa\u017adziernika opowiedzia\u0142 si\u0119 za 40-procentowym celem redukcji emisji CO2, natomiast pa\u0144stwa cz\u0142onkowskie, podzielone w tej sprawie, ostatecznie wypracowa\u0142y kompromis przewiduj\u0105cy 35-procentowy cel redukcji. Za rozwi\u0105zaniami proponowanymi przez KE opowiada\u0142y si\u0119 m.in. Niemcy, kt\u00f3re maj\u0105 bardzo silny przemys\u0142 samochodowy. Jednak cz\u0119\u015b\u0107 kraj\u00f3w, w tym pa\u0144stwa nordyckie i Francja, przeforsowa\u0142y wy\u017csze cele. Ostateczne polityczne uzgodnienie jest sporo wy\u017csze ni\u017c pocz\u0105tkowa propozycja KE.", "Nowe prawo mia\u0142o wielu przeciwnik\u00f3w, zw\u0142aszcza w sektorze motoryzacyjnym. Europejscy producenci ostrzegali, \u017ce zbyt daleko id\u0105cy cel b\u0119dzie oznacza\u0142 utrat\u0119 miejsc pracy. Ich argumenty nie przekona\u0142y jednak legislator\u00f3w.", "Z takiego obrotu sprawy zadowolona jest organizacja zajmuj\u0105ca si\u0119 reprezentowaniem interes\u00f3w konsument\u00f3w BEUC, kt\u00f3ra zwr\u00f3ci\u0142a uwag\u0119, \u017ce emisje CO2 s\u0105 bezpo\u015brednio powi\u0105zane z ekonomiczno\u015bci\u0105 auta. Ich redukcja zatem \u2013 przekonuje BEUC \u2013 jest dobra dla \u015brodowiska, zdrowia publicznego i naszych portfeli.", "\u201eObecnie na rynku jest niewiele niskoemisyjnych samochod\u00f3w, takich jak np. auta elektryczne. Decyzja w sprawie cel\u00f3w emisji CO2 dla samochod\u00f3w powinna sk\u0142oni\u0107 producent\u00f3w do wypuszczania wi\u0119kszej liczby modeli tych pojazd\u00f3w do salon\u00f3w. To dobry krok. Tylko je\u015bli na rynku b\u0119dzie wi\u0119cej niskoemisyjnych samochod\u00f3w, konsumenci mog\u0105 dokona\u0107 sensownego wyboru: czy najlepszym rozwi\u0105zaniem dla ich codziennych potrzeb jest samoch\u00f3d elektryczny, hybrydowy czy bardziej oszcz\u0119dny samoch\u00f3d konwencjonalny\u201d \u2013 podkre\u015bli\u0142a dyrektor generalna Europejskiej Organizacji Konsument\u00f3w Monique Goyens.", "Porozumienie, kt\u00f3re musi zosta\u0107 jeszcze zaakceptowane przez Parlament Europejski i pa\u0144stwa cz\u0142onkowskie w Radzie UE, przewiduje te\u017c \u015bredniookresowy cel do 2025 roku. Redukcja emisji CO2 dla nowych samochod\u00f3w osobowych ma w\u00f3wczas wynosi\u0107 15 proc.; propozycja nie dotyczy aut ci\u0119\u017carowych, bo do nich odnosz\u0105 si\u0119 inne przepisy.", "Komisja Europejska, cho\u0107 kompromis jest sporo ambitniejszy ni\u017c jej pocz\u0105tkowa propozycja, wyrazi\u0142a zadowolenie z nowego kszta\u0142tu przepis\u00f3w. \u201eWierz\u0119, \u017ce nasza przysz\u0142o\u015b\u0107 gospodarcza zale\u017cy od przyw\u00f3dztwa w sprawie rozwi\u0105za\u0144 jutra. Czysta mobilno\u015b\u0107 jest jej cz\u0119\u015bci\u0105\u201d \u2013 oceni\u0142 wiceszef KE ds. unii energetycznej Marosz Szefczovicz. Jak zaznaczy\u0142, porozumienie to nie tylko krok, kt\u00f3ry ma s\u0142u\u017cy\u0107 wdro\u017ceniu porozumienia paryskiego, ale tak\u017ce ma ono wesprze\u0107 d\u0142ugoterminow\u0105 konkurencyjno\u015b\u0107 europejskiego przemys\u0142u.", "Satysfakcji z osi\u0105gni\u0119cia ambitniejszych rozwi\u0105za\u0144 nie kryj\u0105 eurodeputowani. \u201eJako parlament mocno walczyli\u015bmy o to, \u017ceby (\u2026) zapewni\u0107 obywatelom europejskim rzeczywiste korzy\u015bci dla zdrowia i innowacji\u201d \u2013 przypomnia\u0142a europos\u0142anka socjalist\u00f3w Miriam Dalli. \u201ePomimo niech\u0119ci ze strony stolic, Parlament Europejski udowodni\u0142, \u017ce jest jedyn\u0105 instytucj\u0105, kt\u00f3ra prowadzi do osi\u0105gni\u0119cia cel\u00f3w klimatycznych z Pary\u017ca\u201d \u2013 doda\u0142 rzecznik ds. klimatycznych z frakcji Zielonych, europose\u0142 Bas Eickhout.", "Polska, cho\u0107 deklarowa\u0142a, \u017ce zale\u017cy jej na czystszym powietrzu i wspieraniu czystej mobilno\u015bci, opowiada\u0142a si\u0119 podobnie jak Niemcy za ni\u017cszym celem. Przedstawiciele w\u0142adz z Warszawy wskazywali na obawy dotycz\u0105ce koszt\u00f3w transformacji w kierunku niskoemisyjnego transportu. Polscy dyplomaci przekonywali, \u017ce pojazdy nisko- lub zeroemisyjne mog\u0105 by\u0107 dro\u017csze od produkowanych obecnie, przez co wielu os\u00f3b w biedniejszych krajach nie b\u0119dzie sta\u0107 na ich zakup. To z kolei mo\u017ce zwi\u0119kszy\u0107 import aut u\u017cywanych, emituj\u0105cych znacznie wi\u0119cej CO2 ni\u017c nowe.", "Z Brukseli Krzysztof Strz\u0119pka (PAP)", "stk/ ndz/ ap/"]}
{"url": "https://www.bankier.pl/moto/chiny-zatwierdzono-plany-ograniczen-inwestycji-w-motoryzacje-1995/", "title": ["Chiny: zatwierdzono plany ogranicze\u0144 inwestycji w motoryzacj\u0119"], "lead": [], "text": [" Rz\u0105dowa komisja steruj\u0105ca chi\u0144sk\u0105 gospodark\u0105 zatwierdzi\u0142a we wtorek nowe regulacje dotycz\u0105ce inwestycji w sektorze motoryzacyjnym. Przepisy wywo\u0142uj\u0105 obawy koncern\u00f3w samochodowych, gdy\u017c ograniczaj\u0105 mo\u017cliwo\u015b\u0107 zwi\u0119kszenia produkcji pojazd\u00f3w spalinowych.", "Chi\u0144ska Pa\u0144stwowa Komisja Rozwoju i Reform (PKRiR) poinformowa\u0142a, \u017ce zabroni zak\u0142adania nowych niezale\u017cnych przedsi\u0119biorstw produkuj\u0105cych wy\u0142\u0105cznie pojazdy spalinowe. Komentatorzy oceniaj\u0105 to jako element szerszej kampanii promuj\u0105cej rozw\u00f3j tzw. pojazd\u00f3w na nowe energie (NEV), definiowanych jako nap\u0119dzane ca\u0142kowicie lub cz\u0119\u015bciowo energi\u0105 elektryczn\u0105.", "Nowe ograniczenia, kt\u00f3re wejd\u0105 w \u017cycie 10 stycznia 2019 roku, maj\u0105 r\u00f3wnie\u017c na celu redukcj\u0119 nadwy\u017cek mocy produkcyjnych w sektorze produkcji samochod\u00f3w.", "Opublikowany wcze\u015bniej w tym roku projekt przepis\u00f3w zaniepokoi\u0142 niekt\u00f3re zagraniczne koncerny samochodowe, kt\u00f3re obawia\u0142y si\u0119, \u017ce Pekin stara si\u0119 konsolidowa\u0107 rodzimy przemys\u0142 motoryzacyjny poprzez fuzje i strategiczn\u0105 wsp\u00f3\u0142prac\u0119.", "Wed\u0142ug agencji Reutera nowe przepisy wprowadzaj\u0105 wi\u0119ksze restrykcje dotycz\u0105ce powi\u0119kszania mocy wytw\u00f3rczych w przypadku aut spalinowych, ale r\u00f3wnie\u017c komplikuj\u0105 inwestycje w sektorze pojazd\u00f3w elektrycznych. Ich wprowadzenie mo\u017ce jednak oznacza\u0107, \u017ce wznowione zostanie wydawanie zezwole\u0144 na nowe fabryki dla producent\u00f3w NEV-\u00f3w. Ostatnie takie zezwolenie wydano w po\u0142owie 2017 roku \u2013 przypomina Reuters.", "PKRiR przekaza\u0142a, \u017ce b\u0119dzie \u015bci\u015ble kontrolowa\u0107 powi\u0119kszanie mocy wytw\u00f3rczych samochod\u00f3w spalinowych, jak r\u00f3wnie\u017c poprawia\u0107 warunki dla przedsi\u0119biorstw produkuj\u0105cych auta elektryczne oraz nadzorowa\u0107 zdrowy i uporz\u0105dkowany rozw\u00f3j\u201d sektora pojazd\u00f3w na nowe energie.", "Chiny s\u0105 najwi\u0119kszym rynkiem motoryzacyjnym na \u015bwiecie, ale miesi\u0119czne dane sugeruj\u0105, \u017ce rok 2018 b\u0119dzie pierwszym od 28 lat, w kt\u00f3rym sprzeda\u017c aut spadnie. Listopad by\u0142 pi\u0105tym miesi\u0105cem z rz\u0119du, w kt\u00f3rym odnotowano spadek sprzeda\u017cy nowych aut \u2013 o prawie 14 proc. w por\u00f3wnaniu z listopadem ubieg\u0142ego roku.", "Eksperci wi\u0105\u017c\u0105 spadek m.in. ze spowolnieniem gospodarczym i toczon\u0105 przeciwko USA wojn\u0105 celn\u0105. Wed\u0142ug Chi\u0144skiego Stowarzyszenia Producent\u00f3w Samochod\u00f3w po spadku w 2018 roku sprzeda\u017c utrzyma si\u0119 na sta\u0142ym poziomie w roku 2019.", "Z Kantonu Andrzej Borowiak (PAP)", "anb/ akl/ ap/"]}
{"url": "https://www.bankier.pl/moto/najbezpieczniejsze-samochody-roku-euro-ncap-opublikowalo-wyniki-1893/", "title": ["Najbezpieczniejsze samochody roku. Euro NCAP opublikowa\u0142o wyniki"], "lead": ["Mercedes-Benz a-class zosta\u0142 uznany za najbezpieczniejszy samoch\u00f3d tego roku wed\u0142ug test\u00f3w \u00a0organizacji Euro NCAP. Kto poradzi\u0142 sobie r\u00f3wnie dobrze, a kt\u00f3re samochody niedostatecznie zabezpieczaj\u0105 zdrowie i \u017cycie kierowc\u00f3w?", "Mercedes, Lexus i Hyundai z najbezpieczniejszymi samochodami 2018 roku"], "text": ["Mercedes-Benz a-class zosta\u0142 uznany za najbezpieczniejszy samoch\u00f3d tego roku wed\u0142ug test\u00f3w \u00a0organizacji Euro NCAP. Kto poradzi\u0142 sobie r\u00f3wnie dobrze, a kt\u00f3re samochody niedostatecznie zabezpieczaj\u0105 zdrowie i \u017cycie kierowc\u00f3w?", "Najnowszy raport Euro NCAP-u obejmuje modele testowane tylko w tym roku \u2013 wyniki dotycz\u0105 zatem wy\u0142\u0105cznie aut z rocznika 2018. Poza Mercedesem na podium znalaz\u0142y si\u0119 dwie propozycje wywodz\u0105ce si\u0119 z azjatyckiej my\u015bli technologicznej.", "Mercedes, Lexus i Hyundai z najbezpieczniejszymi samochodami 2018 roku", "W czterech kategoriach zwyci\u0119\u017cy\u0142y trzy modele. Mecedes-Benz Klasy A zdoby\u0142 najwy\u017cszy wynik w kategorii \u201ema\u0142y samoch\u00f3d rodzinny\u201d. W grupie du\u017cych samochod\u00f3w dla rodzin nagroda przypad\u0142a lexusowi es. Samoch\u00f3d marki premium od Toyoty zdoby\u0142 tak\u017ce tytu\u0142 najbezpieczeniejszego samochodu spo\u015br\u00f3d wszystkich badanych w tym roku hybryd i samochod\u00f3w elektrycznych.", "Trzecim samochodem, kt\u00f3ry za\u0142apa\u0142 si\u0119 do tego grona jest hyundai nexo. Model nexo okaza\u0142 si\u0119 najlepszy w kategorii du\u017cych samochod\u00f3w terenowych.", "\u2013 W 2018 roku wdro\u017cyli\u015bmy nowe, ci\u0119\u017csze testy i skupili\u015bmy si\u0119 na wra\u017cliwych punktach ochrony u\u017cytkownik\u00f3w dr\u00f3g. Te trzy samochodu z najwy\u017cszymi wynikami pokazuj\u0105, \u017ce producenci samochod\u00f3w staraj\u0105 si\u0119 tworzy\u0107 konstrukcje, kt\u00f3re coraz lepiej b\u0119d\u0105 radzi\u0107 sobie w naszych testach, b\u0119d\u0105cych motywacj\u0105 do stosowania kluczowych udoskonale\u0144 w kwestiach bezpiecze\u0144stwa \u2013 skomentowa\u0142 wyniki Michiel van Ratingen sekretarz generalny Euro NCAP.", "Jednym z aut, kt\u00f3re najgorzej poradzi\u0142y sobie w tegorocznych badaniach by\u0142 fiat panda. Ratingen wyrazi\u0142 ubolewanie, \u017ce to ju\u017c kolejny rok kiedy przedstawiciel koncernu Fiat Chrysler Automobiles l\u0105duje na samym ko\u0144cu listy. Nowa panda nie zdoby\u0142a nawet jednej gwiazdki, a jedyn\u0105 rzecz\u0105 na plus wed\u0142ug nowych standard\u00f3w by\u0142y pasy bezpiecze\u0144stwa.", "Przypomnijmy, \u017ce rok temu \u017ale poradzi\u0142 sobie te\u017c ", ". Konstrukcje tych samochod\u00f3w cho\u0107 przechodz\u0105 facelifting, to nie s\u0105 dopasowywane do wci\u0105\u017c zmieniaj\u0105cych si\u0119 standard\u00f3w w kwestii bezpiecze\u0144stwa na drodze. FCA postanowi\u0142o jednak naprawi\u0107 swoje b\u0142\u0119dy i je\u015bli wierzy\u0107 plotkom, to ", "."]}
{"url": "https://www.bankier.pl/moto/jak-testowane-sa-silniki-skody-1897/", "title": ["Jak testowane s\u0105 silniki \u0160kody?"], "lead": ["Marka \u0160koda Auto skupia si\u0119 nie tylko na produkcji samochod\u00f3w, ale tak\u017ce wytwarza i rozwija ich najwa\u017cniejsze komponenty. Przedstawiamy jak wygl\u0105da praca w Centrum Silnik\u00f3w \u0160kody."], "text": ["Marka \u0160koda Auto skupia si\u0119 nie tylko na produkcji samochod\u00f3w, ale tak\u017ce wytwarza i rozwija ich najwa\u017cniejsze komponenty. Przedstawiamy jak wygl\u0105da praca w Centrum Silnik\u00f3w \u0160kody.", "W \u0160koda odpowiada za opracowywanie silnik\u00f3w MPI, stosowanych w wielu modelach koncernu Volkswagen wyst\u0119puj\u0105cych praktycznie na ca\u0142ym \u015bwiecie. W\u015br\u00f3d nich znajduje si\u0119 3-cylindrowa jednostka 1.0 MPI oraz 4-cylindrowe silniki 1.5 MPI i 1.6 MPI.", "\u2013 Trzeba pami\u0119ta\u0107, \u017ce w r\u00f3\u017cnych zak\u0105tkach \u015bwiata obowi\u0105zuj\u0105 nie tylko inne przepisy, ale i odmienne warunki pogodowe. Nasze silniki musz\u0105 spe\u0142nia\u0107 r\u00f3\u017cne normy emisji spalin i by\u0107 przygotowane na r\u00f3\u017cne temperatury, wysoko\u015b\u0107 terenu, parametry jako\u015bci paliwa, a tak\u017ce na stosowanie komponent\u00f3w pochodz\u0105cych od r\u00f3\u017cnych dostawc\u00f3w \u2013 m\u00f3wi Martin Hrdli\u010dka, dyrektor ds. rozwoju podwozi i silnik\u00f3w \u0160koda Auto.", "In\u017cynierowie z Centrum Silnik\u00f3w dbaj\u0105 r\u00f3wnie\u017c o to, aby stosowane w ramach Grupy silniki mog\u0142y by\u0107 bez przeszk\u00f3d montowane w samochodach \u0160kody. Poniewa\u017c trafiaj\u0105 one do wielu r\u00f3\u017cnych modeli, przed rozpocz\u0119ciem produkcji seryjnej musz\u0105 zosta\u0107 precyzyjnie dostrojone. W tym przypadku zakres prac obejmuje optymalizacj\u0119 jednostki steruj\u0105cej, uk\u0142adu ch\u0142odzenia i uk\u0142adu wydechowego oraz koordynacj\u0119 wszystkich bada\u0144 funkcjonalno\u015bci i test\u00f3w homologacyjnych.", "Motorov\u00e9 centrum \u0160koda Auto v Mlad\u00e9 Boleslavi", "\u2013 Trzecim zadaniem Centrum Silnik\u00f3w jest koordynowanie aktualnej palety jednostek nap\u0119dowych wykorzystywanych w samochodach \u0160kody. Nasi specjali\u015bci od silnik\u00f3w musz\u0105 dba\u0107 o to, aby jednostki stosowane we wszystkich modelach przez ca\u0142y okres produkcji danej linii modelowej spe\u0142nia\u0142y obowi\u0105zuj\u0105ce przepisy i by\u0142y zgodne z globalnymi trendami \u2013 kontynuuje Martin Hrdli\u010dka.", "Do badania silnik\u00f3w wykorzystuje si\u0119 15 stanowisk testowych, kt\u00f3re mog\u0105 obs\u0142u\u017cy\u0107 jednostki o mocy nawet 400 kW (544 KM) oraz maksymalnym momencie obrotowym si\u0119gaj\u0105cym 750 Nm. Najwy\u017csze parametry osi\u0105gaj\u0105 silniki stosowane w wy\u015bcigowych samochodach \u0160koda Motorsport. Ka\u017cde stanowisko badawcze znajduje si\u0119 w oddzielnym pomieszczeniu, kompleksowo wyciszonym i zabezpieczonym przed po\u017carem. Ca\u0142a instalacja badawcza wraz z silnikiem zamontowana jest na \u017celiwnych p\u0142ytach z pneumatyczn\u0105 amortyzacj\u0105, a jej masa dochodzi nawet do 40 ton. Zapobiega to przenoszeniu wibracji na ca\u0142y budynek Centrum Silnik\u00f3w.", "\u2013 System wentylacyjny natychmiast odprowadza generowane spaliny, a pomi\u0119dzy ka\u017cd\u0105 stacj\u0105 znajduj\u0105 si\u0119 analizatory ich sk\u0142adu. Ze wzgl\u0119d\u00f3w akustycznych i bezpiecze\u0144stwa testowany silnik oddziela od operator\u00f3w panel z \u201ekuloodpornego\u201d szk\u0142a. Wchodzenie do pomieszczenia, w kt\u00f3rym odbywa si\u0119 badanie, jest niedozwolone. Aby zwi\u0119kszy\u0107 skuteczno\u015b\u0107 procesu monitorowania, jednostka jest obserwowana za po\u015brednictwem kamer \u2013 wyja\u015bnia Martin Hrdli\u010dka.", "Przed rozpocz\u0119ciem test\u00f3w silnik zostaje przymocowany do specjalnej palety. Przygotowanie jednostki do badania \u2013 w tym monta\u017c, dopasowanie do palety zajmuje kilkadziesi\u0105t godzin, ale ju\u017c samo umieszczenie jej na stanowisku to zaledwie kilka minut. In\u017cynierowie \u201epodpinaj\u0105\u201d silnik do elektrycznego hamulca silnikowego i pod\u0142\u0105czaj\u0105 go do potrzebnych urz\u0105dze\u0144 pomiarowych oraz uk\u0142ad\u00f3w zasilania i ch\u0142odzenia. Test silnika odbywa si\u0119 w zautomatyzowany spos\u00f3b, nadzorowany przez specjalny system.", "Kolejnym obszarem dzia\u0142alno\u015bci in\u017cynier\u00f3w z Centrum Silnik\u00f3w \u0160kody jest opracowywanie i testowanie skrzy\u0144 bieg\u00f3w. W tym celu na pocz\u0105tku 2018 roku otwarto tu nowe laboratorium testowe, sk\u0142adaj\u0105ce si\u0119 z pi\u0119ciu supernowoczesnych stanowisk badawczych. Mo\u017cna realizowa\u0107 na nich skomplikowane, trudne zadania \u2013 od testowania nowych przek\u0142adni i ich komponent\u00f3w a\u017c po kontrole jako\u015bci seryjnych skrzy\u0144. Jedno ze stanowisk wyposa\u017cono w unikaln\u0105 kabin\u0119 kierowcy, kt\u00f3ra s\u0142u\u017cy do analiz akustycznych, jak r\u00f3wnie\u017c do testowania funkcjonalno\u015bci skrzy\u0144 bieg\u00f3w. Kolejne stanowisko wykorzystuje si\u0119 do kompleksowych, wymagaj\u0105cych test\u00f3w \u017cywotno\u015bci \u2013 zar\u00f3wno samych przek\u0142adni, jak i ca\u0142ych zespo\u0142\u00f3w nap\u0119dowych.", "Motorov\u00e9 centrum \u0160koda Auto v Mlad\u00e9 Boleslavi", "Do sprawnego dzia\u0142ania wszystkich stanowisk badawczych wymagane jest poka\u017ane zaplecze techniczne. Poniewa\u017c Centrum Silnik\u00f3w zaprojektowano pod k\u0105tem testowania jednostek na szerokiej gamie paliw (benzyna, olej nap\u0119dowy, CNG, LPG, etanol i paliwa do silnik\u00f3w wy\u015bcigowych), obok g\u0142\u00f3wnego budynku znajduj\u0105 si\u0119 zbiorniki na paliwo o pojemno\u015bci 50 000 litr\u00f3w. Ka\u017cde stanowisko testowe ma w\u0142asne uk\u0142ady: zasilania w paliwo oraz ch\u0142odzenia ciecz\u0105. Temperatura wody wykorzystywanej do ch\u0142odzenia waha si\u0119 od 30\u00b0 C (ch\u0142odzenie silnika) do 6\u00b0 C (ch\u0142odnice powietrza do\u0142adowuj\u0105cego i inne komponenty). System wentylacji budynku potrafi przefiltrowa\u0107 nawet 136 000 metr\u00f3w sze\u015bciennych powietrza na godzin\u0119.", "\u0179r\u00f3d\u0142o: \u0160koda"]}
{"url": "https://www.bankier.pl/moto/innogy-wraz-z-ing-rozwijaja-obszar-e-mobility-1904/", "title": ["innogy wraz z ING rozwijaj\u0105 obszar e-mobility"], "lead": ["12 grudnia innogy Polska oraz ING Bank \u015al\u0105ski podpisa\u0142y umow\u0119 o wsp\u00f3\u0142pracy na rzecz rozwoju elektromobilno\u015bci Kluczowym aspektem zawartego porozumienia jest rozw\u00f3j sieci stacji \u0142adowania samochod\u00f3w."], "text": ["12 grudnia innogy Polska oraz ING Bank \u015al\u0105ski podpisa\u0142y umow\u0119 o wsp\u00f3\u0142pracy na rzecz rozwoju elektromobilno\u015bci Kluczowym aspektem zawartego porozumienia jest rozw\u00f3j sieci stacji \u0142adowania samochod\u00f3w.", "W umowie podpisanej przez innogy oraz ING Bank \u015al\u0105ski firmy zobowi\u0105za\u0142y si\u0119 do wsp\u00f3lnego wypracowania rozwi\u0105za\u0144 w zakresie integracji us\u0142ug zwi\u0105zanych z rynkiem elektromobilno\u015bci, w tym zar\u00f3wno finansowych jak i transakcyjnych. W ramach wsp\u00f3\u0142pracy, w stolicy powstan\u0105 m.in. nowe stacje \u0142adowania dla pojazd\u00f3w nap\u0119dzanych energi\u0105 elektryczn\u0105.", "powiedzia\u0142a Joanna Erdman, Wiceprezes Zarz\u0105du ING Banku \u015al\u0105skiego.", "Podpisanie umowy o partnerstwie innogy Polska a ING Bankiem \u015al\u0105skim to kontynuacja wsp\u00f3lnych dzia\u0142a\u0144 na rzecz rozwoju elektromobilno\u015bci. Na pocz\u0105tku tego roku innogy Polska przy wsparciu ING Banku \u015al\u0105skiego przeprowadzi\u0142a pilota\u017c najmu elektrycznych samochod\u00f3w na zasadach idei wsp\u00f3\u0142dzielenia, a w lipcu uruchomi\u0142a 10 nowych punkt\u00f3w \u0142adowania na terenie Centrum Handlowego Janki.", "\ndostarczy\u0142\u00a0"]}
{"url": "https://www.bankier.pl/moto/czy-zdjecie-wystarczy-zeby-wystawic-mandat-za-zle-parkowanie-1906/", "title": ["Czy zdj\u0119cie wystarczy, \u017ceby wystawi\u0107 mandat za z\u0142e parkowanie?"], "lead": ["Nowelizacja prawa wprowadzi\u0142a mo\u017cliwo\u015b\u0107 ukarania mandatem za z\u0142e parkowanie dzi\u0119ki samemu zdj\u0119ciu dostarczonemu do stra\u017cy miejskiej. Nie jest to jednak tak proste, jak mo\u017cna by oczekiwa\u0107, a przynajmniej jak chcia\u0142oby si\u0119, \u017ceby to dzia\u0142a\u0142o."], "text": ["Nowelizacja prawa wprowadzi\u0142a mo\u017cliwo\u015b\u0107 ukarania mandatem za z\u0142e parkowanie dzi\u0119ki samemu zdj\u0119ciu dostarczonemu do stra\u017cy miejskiej. Nie jest to jednak tak proste, jak mo\u017cna by oczekiwa\u0107, a przynajmniej jak chcia\u0142oby si\u0119, \u017ceby to dzia\u0142a\u0142o.", "Teraz parkowanie, cho\u0107by \u201etylko na minutk\u0119\u201d, kwalifikuj\u0105ce si\u0119 do przyznania mandatu b\u0119dzie \u0142atwiejsze do omandatowania ni\u017c wcze\u015bniej. Bardziej przydatne oka\u017c\u0105 si\u0119 te\u017c same zdj\u0119cia robione podczas tropienia parkingowych grzech\u00f3w.", "Zgodnie z przepisami kodeksu post\u0119powania w sprawach o wykroczenia, kt\u00f3re wesz\u0142y w \u017cycie listopadzie, s\u0142u\u017cby porz\u0105dkowe otrzyma\u0142y dwa dodatkowe usprawnienia do procesu nak\u0142adania kart na niesfornych kierowc\u00f3w, kt\u00f3rzy nie stosuj\u0105 si\u0119 do zakaz\u00f3w parkowania.", "Do tego czasu jedyn\u0105 opcj\u0105 na wystawienie delikwentowi mandatu by\u0142o udanie si\u0119 na miejsce zdarzenia i potwierdzenie zg\u0142oszenia innego uczestnika rody. Naturalnie nie zawsze da\u0142o si\u0119 to zrobi\u0107 na czas, bo \u017ale zaparkowany samoch\u00f3d zazwyczaj znika\u0142 po kr\u00f3tkim czasie. Zdj\u0119cie nie by\u0142o \u017cadnym dowodem w sprawie.", "Teraz nie jest ju\u017c konieczne samodzielne stwierdzenie wykroczenia przez funkcjonariusza. W sprawie zabra\u0142a g\u0142os gda\u0144ska stra\u017c miejska.", "Zmiany z listopada 2018 roku obejmuj\u0105 dwa punkty:", "Nie oznacza to jednak, \u017ce przes\u0142anie stra\u017cy miejskiej zdj\u0119cia \u017ale zaparkowanego samochodu automatycznie poskutkuje mandatem. \u017beby ochroni\u0107 te\u017c i drug\u0105 stron\u0119, prowadzone b\u0119d\u0105 czynno\u015bci wyja\u015bniaj\u0105ce, je\u015bli sprawa wzbudzi jakiekolwiek w\u0105tpliwo\u015bci \u2013 np. \u017ce zdj\u0119cie nie zosta\u0142o zrobione tu\u017c przed zg\u0142oszeniem sprawy. W takich przypadkach do z\u0142o\u017cenia zezna\u0144 mo\u017ce zosta\u0107 poproszony tak\u017ce \u015bwiadek zdarzenia."]}
{"url": "https://www.bankier.pl/moto/chiny-zawiesza-karne-cla-na-auta-z-usa-1911/", "title": ["Chiny zawiesz\u0105 karne c\u0142a na auta z USA"], "lead": [], "text": ["W lipcu Pekin zmniejszy\u0142 c\u0142o na sprowadzane z zagranicy samochody z 25 do 15 proc. Wyj\u0105tkiem by\u0142y auta importowane z USA, kt\u00f3re znalaz\u0142y si\u0119 w\u015br\u00f3d towar\u00f3w, na kt\u00f3re Chi\u0144czycy na\u0142o\u017cyli dodatkowe 25-proc. c\u0142a w reakcji na eskalacj\u0119 wojny handlowej przez Waszyngton. W efekcie samochody ze Stan\u00f3w Zjednoczonych s\u0105 obj\u0119te stawk\u0105 40-proc.", "O tym, \u017ce c\u0142a zostan\u0105 zniesione ju\u017c na pocz\u0105tku grudnia, ", ". \u201eChiny zgodzi\u0142y si\u0119 zredukowa\u0107 i znie\u015b\u0107 c\u0142a na samochody sprowadzane do Chin z USA. Obecnie c\u0142o wynosi 40%\u201d \u2013 napisa\u0142 na Twitterze. Pekin nie wyda\u0142 w\u00f3wczas komunikatu w tej sprawie. Nie by\u0142o tak\u017ce do ko\u0144ca jasne, czy w og\u00f3le i ewentualnie\u00a0na co zgodzili si\u0119 Chi\u0144czycy \u2013 powr\u00f3t do stawki 25 proc., a mo\u017ce ob\u0142o\u017cenie aut z USA tak\u0105 sam\u0105 stawk\u0105, jak z innych kraj\u00f3w, czyli 15 proc.", "Dzi\u015b chi\u0144skie ministerstwo finans\u00f3w poda\u0142o, \u017ce od 1 stycznia Chiny zawiesz\u0105 na 3 miesi\u0105ce pobieranie dodatkowego 25-proc. c\u0142a. Oznacza to, \u017ce auta sprowadzane z USA b\u0119d\u0105 obj\u0119te tak\u0105 sam\u0105 taryf\u0105 jak pojazdy z innych kraj\u00f3w \u2013 czyli c\u0142em w wysoko\u015bci 15 proc. Analitycy wskazuj\u0105, \u017ce najwi\u0119ksz\u0105 ulg\u0119 odczuj\u0105 niemieccy giganci \u2013 Daimler i BMW \u2013 kt\u00f3rzy produkuj\u0105 samochody w Stanach Zjednoczonych. Tymczasem rynek motoryzacyjny za Murem prze\u017cywa trudny okres \u2013 w tym roku sprzeda\u017c aut ma spa\u015b\u0107 po raz pierwszy od 1990 r.", "Podczas szczytu G20 w Buenos Aires prezydent Trump i przewodnicz\u0105cy Xi uzgodnili 90-dniowe zawieszenie broni w ameryka\u0144sko-chi\u0144skim konflikcie handlowym. Zapowiada wcze\u015bniej podwy\u017cka karnych ce\u0142 z 10 do 25 proc. na 40 proc. importu z kraju partnera nie wejdzie w \u017cycie 1 stycznia, lecz 90 dni p\u00f3\u017aniej, chyba \u017ce stronom uda si\u0119 doj\u015b\u0107 do porozumienia i wy\u017csza stawka nie zostanie wprowadzona wcale."]}
{"url": "https://www.bankier.pl/moto/przeglady-techniczne-aut-bez-zmian-kaczynskiemu-nie-wszystkie-poprawki-sie-spodobaly-1917/", "title": ["Przegl\u0105dy techniczne aut bez zmian. Kaczy\u0144skiemu nie wszystkie poprawki si\u0119 spodoba\u0142y"], "lead": [], "text": ["\u201ePoniewa\u017c ta ustawa, kt\u00f3ra by\u0142a w tej chwili procedowana, budzi rzeczywi\u015bcie wiele w\u0105tpliwo\u015bci, wnosz\u0119 o jej wycofanie z porz\u0105dku dziennego\u201d \u2013 zaapelowa\u0142 prezes PiS.", "W odpowiedzi na wniosek prezesa PiS, zg\u0142oszony po 15-minutowej przerwie, marsza\u0142ek Sejmu Marek Kuchci\u0144ski zwo\u0142a\u0142 Konwent Senior\u00f3w, by rozstrzygn\u0105\u0107, jak spraw\u0119 za\u0142atwi\u0107 formalnie. Przerwa ma potrwa\u0107 do 12.30.", "Rz\u0105dowy projekt nowelizacji Prawa o ruchu drogowym przygotowa\u0142 resort infrastruktury. W uzasadnieniu podkre\u015blono, \u017ce \u201ecelem zmian jest wdro\u017cenie unijnej dyrektywy, a jej efektem b\u0119dzie sp\u00f3jny system nadzoru nad badaniami technicznymi pojazd\u00f3w oraz dzia\u0142alno\u015bci\u0105 stacji kontroli pojazd\u00f3w\u201d. Argumentowano, \u017ce \u201ezaproponowane zmiany zapewni\u0105 r\u00f3wnie\u017c wysoki poziom bada\u0144 technicznych oraz popraw\u0119 bezpiecze\u0144stwa ruchu drogowego\u201d.", "Pos\u0142owie opozycji podczas debaty w Sejmie, a tak\u017ce bezpo\u015brednio przed g\u0142osowaniem, wnioskowali o odrzucenie projektu w ca\u0142o\u015bci, argumentuj\u0105c, \u017ce \u201etego projektu nie da si\u0119 poprawi\u0107, wi\u0119c ustaw\u0119 nale\u017cy napisa\u0107 od nowa, bo jej przyj\u0119cie doprowadzi do bankructwa wielu stacji diagnostycznych\u201d. Apelowali te\u017c do prezesa Kaczy\u0144skiego, by swojemu klubowi poleci\u0142 odrzucenie ustawy.", "W my\u015bl projektu nadz\u00f3r nad stacjami diagnostycznymi mia\u0142by zosta\u0107 przeniesiony ze starostw powiatowych do Transportowego Dozoru Technicznego. Szacowany koszt zamiany to ok. 500 mln z\u0142. Zgodnie z za\u0142o\u017ceniami projektu ustawy g\u0142\u00f3wnym \u017ar\u00f3d\u0142em finansowania nadzoru nad stacjami kontroli pojazd\u00f3w mo\u017ce sta\u0107 si\u0119 op\u0142ata za badania wykonane po terminie, kt\u00f3re b\u0119d\u0105 o 50 proc. wy\u017csze ni\u017c koszt badania w terminie.", "Po oddaleniu w pi\u0105tek wniosku o odrzucenie ustawy oraz poprawek zg\u0142oszonych przez pos\u0142\u00f3w opozycji, wi\u0119kszo\u015b\u0107 sejmowa przyj\u0119\u0142a cztery poprawki pos\u0142\u00f3w PiS. Dotycz\u0105 m.in. rezygnacji z obligatoryjnego sprawdzania wyposa\u017cenie i warunk\u00f3w lokalowych stacji w przypadku np. po\u0142\u0105czenia stacji, oraz rezygnacji z obligatoryjnego wykre\u015blenia podmiotu z rejestru, gdy takie sprawdzenie nie zostanie przeprowadzone. Kolejna poprawka dotyczy wzmocnienia bezstronno\u015bci i niezale\u017cno\u015b\u0107 pracownik\u00f3w Transportowego Dozoru Technicznego. (PAP)", "p\u015b/ amac/"]}
{"url": "https://www.bankier.pl/moto/wlochy-autokary-turystyczne-nie-beda-mogly-wjezdzac-do-centrum-rzymu-1921/", "title": ["W\u0142ochy: Autokary turystyczne nie b\u0119d\u0105 mog\u0142y wje\u017cd\u017ca\u0107 do centrum Rzymu"], "lead": ["Od stycznia autokary turystyczne nie b\u0119d\u0105 mog\u0142y wje\u017cd\u017ca\u0107 do centrum Rzymu \u2013 og\u0142osi\u0142a w pi\u0105tek burmistrz Virginia Raggi. Podkre\u015bli\u0142a, \u017ce to wa\u017cna decyzja z punktu widzenia ochrony zabytk\u00f3w i \u015brodowiska w stolicy W\u0142och."], "text": ["Od stycznia autokary turystyczne nie b\u0119d\u0105 mog\u0142y wje\u017cd\u017ca\u0107 do centrum Rzymu \u2013 og\u0142osi\u0142a w pi\u0105tek burmistrz Virginia Raggi. Podkre\u015bli\u0142a, \u017ce to wa\u017cna decyzja z punktu widzenia ochrony zabytk\u00f3w i \u015brodowiska w stolicy W\u0142och.", "fot. Volvo", "\u201eUda\u0142o si\u0119. Autokary turystyczne pozostan\u0105 poza centrum\u201d \u2013 poinformowa\u0142a burmistrz. W ten spos\u00f3b zawiadomi\u0142a, \u017ce apelacyjny s\u0105d administracyjny oddali\u0142 wniosek o zawieszenie rozporz\u0105dzenia, jakie wyda\u0142a w tej sprawie.", "\u201eTo batalia wygrana dla dobra obywateli, kt\u00f3ra k\u0142adzie kres anomalii z przesz\u0142o\u015bci\u201d \u2013 doda\u0142a Raggi.", "Starania o rozwi\u0105zanie problemu setek autokar\u00f3w z turystami wje\u017cd\u017caj\u0105cych do Wiecznego Miasta i blokuj\u0105cych ulice oraz miejsca parkingowe trwa\u0142y od kilku lat. Obecno\u015b\u0107 autobus\u00f3w na g\u0142\u00f3wnych ulicach w centrum uwa\u017cana jest za jedn\u0105 z najwi\u0119kszych bol\u0105czek codziennego \u017cycia w Rzymie. Od dawna mieszka\u0144cy oraz media kierowali apele o znalezienie rozwi\u0105zania tej sytuacji. Jak przyznawano, wymkn\u0119\u0142a si\u0119 ona spod kontroli powoduj\u0105c chaos na ulicach. (PAP)", "sw/ ap/"]}
{"url": "https://www.bankier.pl/moto/wloski-ufi-filters-otworzyl-zaklad-w-opolu-1931/", "title": ["W\u0142oski UFI Filters otworzy\u0142 zak\u0142ad w Opolu"], "lead": ["UFI Filters \u2013 w\u0142oska firma bran\u017cy motoryzacyjnej \u2013 otworzy\u0142a sw\u00f3j zak\u0142ad na terenie strefy ekonomicznej Opola. Jak poinformowa\u0142o PAP biuro Wa\u0142brzyskiej Specjalnej Strefy Inwestycyjnej, nak\u0142ady przy budowie zak\u0142adu wynios\u0142y 42 mln z\u0142otych."], "text": ["UFI Filters \u2013 w\u0142oska firma bran\u017cy motoryzacyjnej \u2013 otworzy\u0142a sw\u00f3j zak\u0142ad na terenie strefy ekonomicznej Opola. Jak poinformowa\u0142o PAP biuro Wa\u0142brzyskiej Specjalnej Strefy Inwestycyjnej, nak\u0142ady przy budowie zak\u0142adu wynios\u0142y 42 mln z\u0142otych.", "W opolskim zak\u0142adzie w pocz\u0105tkowym okresie dzia\u0142ania produkowane b\u0119d\u0105 ch\u0142odnice. W przysz\u0142o\u015bci w\u0142a\u015bciciele zamierzaj\u0105 poszerzy\u0107 produkcj\u0119 o systemy filtruj\u0105ce. Zak\u0142ad z Opola b\u0119dzie dostawc\u0105 podzespo\u0142\u00f3w m.in. dla fabryki UFI Filters w czeskiej Ostrawie. Fabryka deklaruje zatrudnienie 65 os\u00f3b do 2022 roku.", "Zdaniem Krzysztofa Dryndy, wiceprezesa WSSI, kolejny inwestor zagraniczny to dow\u00f3d na utrzymuj\u0105c\u0105 si\u0119 atrakcyjno\u015b\u0107 Polski jako miejsca do rozwoju biznesu.", "\u201eFirma UFI Filters jest przedstawicielem bran\u017cy motoryzacyjnej produkuj\u0105cym cz\u0119\u015bci dla wielu \u015bwiatowych marek. Jest to kolejna firma tej bran\u017cy w naszej strefie, gdzie niemal co trzeci zak\u0142ad pracuje na rzecz przemys\u0142u samochodowego. Produkty UFI Filters s\u0105 obecne tak\u017ce w samochodach elektrycznych, wi\u0119c lokalizacja zak\u0142ad\u00f3w w Polsce jest zbie\u017cna z planami polskiego rz\u0105du zwi\u0105zanymi z rozwojem elektromobilno\u015bci\u201d \u2013 powiedzia\u0142 PAP Drynda.", "UFI Filters jest producentem cz\u0119\u015bci do samochod\u00f3w osobowych, ci\u0119\u017carowych, system\u00f3w hydraulicznych, a nawet element\u00f3w wykorzystywanych w przemy\u015ble kosmicznym. Koncern zatrudnia cztery tysi\u0105ce os\u00f3b w zak\u0142adach po\u0142o\u017conych w 16 krajach. (PAP)", "Autor: Marek Szczepanik", "masz/ krap/"]}
{"url": "https://www.bankier.pl/moto/volkswagen-moze-zakonczyc-2018-r-sprzedaza-wyzsza-od-ubieglorocznego-rekordu-1935/", "title": ["Volkswagen mo\u017ce zako\u0144czy\u0107 2018 r. sprzeda\u017c\u0105 wy\u017csz\u0105 od ubieg\u0142orocznego rekordu"], "lead": ["Niemiecki koncern samochodowy Volkswagen twierdzi, \u017ce jest na najlepszej drodze, by na koniec roku osi\u0105gn\u0105\u0107 wy\u017csz\u0105 sprzeda\u017c ni\u017c w rekordowym dla niego 2017 roku \u2013 poda\u0142a agencja AP."], "text": ["Niemiecki koncern samochodowy Volkswagen twierdzi, \u017ce jest na najlepszej drodze, by na koniec roku osi\u0105gn\u0105\u0107 wy\u017csz\u0105 sprzeda\u017c ni\u017c w rekordowym dla niego 2017 roku \u2013 poda\u0142a agencja AP.", "\u201eJeste\u015bmy przekonani, \u017ce zako\u0144czymy 2018 r. z wynikiem nieco wy\u017cszym od rekordowego poziomu w ubieg\u0142ym roku\u201d \u2013 powiedzia\u0142 szef ds. sprzeda\u017cy koncernu VW Christian Dahlheim, cytowany przez agencj\u0119. Sprzeda\u017c koncernu z Wolfsburga si\u0119gn\u0119\u0142a w 2017 roku 10,74 mln aut.", "Wed\u0142ug listopadowych danych VW sprzeda\u0142 w ci\u0105gu 11 miesi\u0119cy br. 9,92 mln pojazd\u00f3w. To o 1,8 proc. wi\u0119cej ni\u017c w tym samym okresie roku poprzedniego, gdy do odbiorc\u00f3w trafi\u0142o 9,74 mln samochod\u00f3w niemieckiej grupy, do kt\u00f3rej pr\u00f3cz VW nale\u017c\u0105 te\u017c Audi, Skoda, Seat i Porsche.", "Jak przypomnia\u0142a agencja, Volkswagen zanotowa\u0142 spadek sprzeda\u017cy pojazd\u00f3w w minionym kwartale, co by\u0142o spowodowane op\u00f3\u017anieniami w uzyskaniu certyfikacji dla jego samochod\u00f3w w zwi\u0105zku z nowymi europejskimi normami przeprowadzania test\u00f3w emisyjnych WLTP (Worldwide Harmonized Light Vehicles Test Procedure). Dahlheim podkre\u015bli\u0142, \u017ce \u201eefekty tych k\u0142opot\u00f3w s\u0105 ju\u017c niwelowane\u201d.", "Niemiecki producent podkre\u015bla, \u017ce liczba sprzedanych samochod\u00f3w nie jest ju\u017c dla niego \u201espraw\u0105 najwy\u017cszej wagi\u201d, kluczowy jest natomiast zysk ze sprzeda\u017cy. Jak zaznaczy\u0142 Dahlheim, wielko\u015b\u0107 produkcji umo\u017cliwia jednak Volkswagenowi osi\u0105gni\u0119cie korzy\u015bci skali, co oznacza zwi\u0119kszenie wydajno\u015bci poprzez roz\u0142o\u017cenie koszt\u00f3w produkcji na wi\u0119ksz\u0105 liczb\u0119 pojazd\u00f3w.(PAP)", "autor: Magdalena Jarco", "maja/ wus/"]}
{"url": "https://www.bankier.pl/moto/bedzie-dwa-razy-wiecej-fotoradarow-1819/", "title": ["B\u0119dzie dwa razy wi\u0119cej fotoradar\u00f3w"], "lead": [], "text": ["Z ustale\u0144 \u201eDGP\u201d wynika, \u017ce Inspekcja Transportu Drogowego otrzyma\u0142a w\u0142a\u015bnie zgod\u0119, by wykorzysta\u0107 pieni\u0105dze z Unii na rozbudow\u0119 sieci fotoradar\u00f3w. \u201eChodzi konkretnie o wart 162 mln z\u0142 projekt +Zwi\u0119kszenie skuteczno\u015bci i efektywno\u015bci systemu automatycznego nadzoru nad ruchem drogowym+\u201d \u2013 czytamy.", "Projekt zak\u0142ada, \u017ce liczba urz\u0105dze\u0144 rejestruj\u0105cych pr\u0119dko\u015b\u0107 lub przejazd na czerwonym \u015bwietle, wzro\u015bnie o kilkaset sztuk. Wed\u0142ug \u201eDGP\u201d mo\u017cliwe jest, \u017ce ich liczba si\u0119 podwoi.", "Jak podaje \u201eDGP\u201d, inspekcji nie sta\u0107 na tak du\u017ce wydatki, dlatego postanowi\u0142a wyst\u0105pi\u0107 o fundusze z UE; w lutym br. z\u0142o\u017cy\u0142a stosowny wniosek do Centrum Unijnych Projekt\u00f3w Transportowych (CUPT). Zgodnie z ustaleniami dziennika, CUPT wyda\u0142 pozytywn\u0105 decyzj\u0119.", "\u201eUmowa o dofinansowanie UE dla tego projektu zostanie podpisana do ko\u0144ca tego roku\u201d \u2013 zapowiada cytowany w \u201eDGP\u201d \u0141ukasz Wenerski z CUPT.(PAP)", "agzi/ mrr/"]}
{"url": "https://www.bankier.pl/moto/ghosn-i-nissan-oskarzeni-o-zanizanie-wynagrodzenia-szefa-koncernu-1822/", "title": ["Ghosn i Nissan oskar\u017ceni o zani\u017canie wynagrodzenia szefa koncernu"], "lead": ["By\u0142y prezes Nissana Carlos Ghosn, jego bliski wsp\u00f3\u0142pracownik Greg Kelly oraz sam koncern zostali w poniedzia\u0142ek formalnie oskar\u017ceni o celowe zani\u017canie w sprawozdaniach finansowych wynagrodzenia Ghosna na kwot\u0119 ponad 44 mln dol. w okresie do marca 2015 roku."], "text": ["By\u0142y prezes Nissana Carlos Ghosn, jego bliski wsp\u00f3\u0142pracownik Greg Kelly oraz sam koncern zostali w poniedzia\u0142ek formalnie oskar\u017ceni o celowe zani\u017canie w sprawozdaniach finansowych wynagrodzenia Ghosna na kwot\u0119 ponad 44 mln dol. w okresie do marca 2015 roku.", "O decyzji japo\u0144skiej prokuratury poinformowa\u0142a agencja Kyodo.", "Doda\u0142a ona, \u017ce r\u00f3wnie\u017c w poniedzia\u0142ek Ghosn i Kelly mog\u0105 otrzyma\u0107 kolejne nakazy aresztowania za kontynuowanie nielegalnych praktyk do marca br. Je\u015bli tak si\u0119 stanie, ich pobyt w tokijskim areszcie b\u0119dzie m\u00f3g\u0142 zosta\u0107 przed\u0142u\u017cony do 30 grudnia.", "W poniedzia\u0142ek mija maksymalny dopuszczalny prawnie okres zatrzymania obu podejrzanych; nowy nakaz aresztowania da\u0142by \u015bledczym wi\u0119cej czasu na prowadzenie czynno\u015bci \u2013 zauwa\u017ca Kyodo.", "Og\u00f3\u0142em Ghosn jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dolar\u00f3w.", "R\u00f3wnie\u017c w poniedzia\u0142ek japo\u0144ski regulator rynku papier\u00f3w warto\u015bciowych z\u0142o\u017cy\u0142 zawiadomienie o pope\u0142nieniu przest\u0119pstwa przez Ghosna, Kelly\u2019ego i Nissana w zwi\u0105zku z niezg\u0142oszonym wynagrodzeniem tego pierwszego do marca 2015 r.", "Wed\u0142ug zbli\u017conych do \u015bledztwa \u017ar\u00f3de\u0142, na kt\u00f3re powo\u0142uje si\u0119 Kyodo, Ghosn i Kelly przyznali podczas przes\u0142ucha\u0144, \u017ce w sprawozdaniach finansowych nie zamieszczono ca\u0142ego wynagrodzenia Ghosna. T\u0142umaczyli jednak, \u017ce nie by\u0142o to konieczne, poniewa\u017c nie by\u0142o w\u00f3wczas ustalone, ile 64-letni Ghosn otrzyma po przej\u015bciu na emerytur\u0119.", "Tymczasem prokuratura dysponuje podpisanymi przez Ghosna dokumentami, w kt\u00f3rych odprawa emerytalna by\u0142ego ju\u017c prezesa zosta\u0142a wskazana \u2013 pisze Kyodo.", "Wed\u0142ug \u017ar\u00f3de\u0142 Ghosn m\u00f3wi\u0142 r\u00f3wnie\u017c, \u017ce nie informowa\u0142 o pe\u0142nej wysoko\u015bci swojej pensji, aby nie demotywowa\u0107 pracownik\u00f3w koncernu.", "Ghosn i Kelly zostali aresztowani 19 listopada pod zarzutem fa\u0142szowania dokument\u00f3w finansowych w celu zani\u017cania wynagrodzenia tego pierwszego. \u015aledczy poinformowali, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107 prezes koncernu, takie jak u\u017cywanie firmowych pieni\u0119dzy do cel\u00f3w prywatnych.", "Wed\u0142ug japo\u0144skich \u015bledczych w ci\u0105gu pi\u0119ciu lat od 2011 roku Ghosn w oficjalnych dokumentach zg\u0142aszanych japo\u0144skiej gie\u0142dzie papier\u00f3w warto\u015bciowych zani\u017cy\u0142 swoje dochody o po\u0142ow\u0119 \u2013 ok. 5 mld jen\u00f3w (44,5 mln dolar\u00f3w). Za zarzucane mu przest\u0119pstwo grozi kara do 10 lat pozbawienia wolno\u015bci oraz grzywna do 10 mln jen\u00f3w (ok. 88 tys. dolar\u00f3w).", "22 listopada Ghosn i Kelly zostali usuni\u0119ci ze swoich stanowisk w Nissanie.(PAP)", "akl/", "arch."]}
{"url": "https://www.bankier.pl/moto/najlepiej-sprzedajace-sie-samochody-na-swiecie-1826/", "title": ["Najlepiej sprzedaj\u0105ce si\u0119 samochody na \u015bwiecie"], "lead": ["Jaki samoch\u00f3d sprzedaje si\u0119 najlepiej? Na ca\u0142ym \u015bwiecie wci\u0105\u017c ten tytu\u0142 dzier\u017cy toyota corolla. Liczba zarejestrowanych sztuk tego samochodu przekroczy\u0142a ju\u017c 900 tys. przez pierwsze trzy kwarta\u0142y 2018 roku \u2013 ", "wynika z danych zebranych przez serwis focus2move.com", ". Niewykluczone wi\u0119c, \u017ce sprzeda\u017c przekroczy 1 mln egzemplarzy do ko\u0144ca roku."], "text": ["Jaki samoch\u00f3d sprzedaje si\u0119 najlepiej? Na ca\u0142ym \u015bwiecie wci\u0105\u017c ten tytu\u0142 dzier\u017cy toyota corolla. Liczba zarejestrowanych sztuk tego samochodu przekroczy\u0142a ju\u017c 900 tys. przez pierwsze trzy kwarta\u0142y 2018 roku \u2013 ", ". Niewykluczone wi\u0119c, \u017ce sprzeda\u017c przekroczy 1 mln egzemplarzy do ko\u0144ca roku.", "Toyota wci\u0105\u017c mo\u017ce si\u0119 chwali\u0107 tym, \u017ce posiada w swojej ofercie najlepiej sprzedaj\u0105cy si\u0119 samoch\u00f3d na \u015bwiecie. Konkurencja jednak nie \u015bpi. Sprzeda\u017c corolli spad\u0142a w relacji rok do roku o 2,8 proc., podczas gdy auta z pozosta\u0142ych miejsc \u015bcis\u0142ej czo\u0142\u00f3wki rankingu najlepiej sprzedaj\u0105cych si\u0119 samochod\u00f3w \u015bwiata zyskuj\u0105. Drugie miejsce po raz kolejny nale\u017cy do forda serii F. Tak wysok\u0105 pozycj\u0119 niezmiennie zawdzi\u0119cza popytowi w Stanach Zjednoczonych, gdzie od lat przoduje na listach sprzeda\u017cy. Obecnie produkowana jest ju\u017c trzynasta generacje tego pickupa, kt\u00f3ra w I-III kw. 2018 roku sprzeda\u0142a si\u0119 w liczbie 813 486 szt.", "Podium zamyka SUV z rodziny Toyoty \u2013 model RAV4 ze sprzeda\u017c\u0105 na poziomie 630 000 szt. Auto awansowa\u0142o dzi\u0119ki wzrostowi liczby rejestracji o 4,6 proc. z pi\u0105tego na trzecie miejsce. O nieca\u0142e 1000 szt. mniej sprzeda\u0142o si\u0119 tak\u017ce hondy civic, kt\u00f3ra zajmuje 4. miejsce w zestawieniu.", "Najlepiej sprzedaj\u0105ce si\u0119 samochody na \u015bwiecie (2018)", "\u0179r\u00f3d\u0142o: World Best Selling Car Ranking przygotowany przez focus2move.com", "Popularne w Europie volkswageny zajmuj\u0105 dopiero 5., 6. i 7. miejsce. S\u0105 to odpowiednio modele: golf, tiguan i polo. Ka\u017cdy z nich sprzeda\u0142 si\u0119 w liczbie przekraczaj\u0105cej 0,5 mln. Z kolei lider polskiego rynku \u2013 skoda octavia, w uj\u0119ciu globalnym jest dopiero 35. najcz\u0119\u015bciej rejestrowanym modelem samochodu. Odnotowa\u0142a przy tym spadek z 28. miejsca z zesz\u0142ego roku. \u0141\u0105cznie sprzedano jej w analizowanym okresie nieca\u0142e 300 000 szt."]}
{"url": "https://www.bankier.pl/moto/diesle-wyrzekam-sie-1834/", "title": ["Diesle? \u201eWyrzekam si\u0119\u201d"], "lead": ["Londyn, Oslo czy Berlin wyrzucaj\u0105 kopc\u0105ce diesle z centr\u00f3w miast, a najwi\u0119ksze koncerny motoryzacyjne zapowiadaj\u0105 wygaszanie produkcji samochod\u00f3w z silnikami wysokopr\u0119\u017cnymi. Ale czy to mo\u017cliwe, \u017ceby\u015bmy w ci\u0105gu zaledwie kilku lat mieli po\u017cegna\u0107 si\u0119 z technologi\u0105, po kt\u00f3r\u0105 si\u0119gn\u0119\u0142y miliony i za kt\u00f3r\u0105 stoj\u0105 miliony? Tekst jest odpowiedzi\u0105 na \u017cyczenie czytelnik\u00f3w w cyklu ", "#naBankiera", "."], "text": ["Londyn, Oslo czy Berlin wyrzucaj\u0105 kopc\u0105ce diesle z centr\u00f3w miast, a najwi\u0119ksze koncerny motoryzacyjne zapowiadaj\u0105 wygaszanie produkcji samochod\u00f3w z silnikami wysokopr\u0119\u017cnymi. Ale czy to mo\u017cliwe, \u017ceby\u015bmy w ci\u0105gu zaledwie kilku lat mieli po\u017cegna\u0107 si\u0119 z technologi\u0105, po kt\u00f3r\u0105 si\u0119gn\u0119\u0142y miliony i za kt\u00f3r\u0105 stoj\u0105 miliony? Tekst jest odpowiedzi\u0105 na \u017cyczenie czytelnik\u00f3w w cyklu ", ".", "\u2013 Kiedy jedziemy z dzie\u0107mi na wakacje, po drodze bawimy si\u0119 w liczenie mijaj\u0105cych nas \u201eTDI-k\u00f3w\u201d \u2013 opowiada\u0142 kiedy\u015b kolega z redakcji. To wyzwanie niespecjalnie trudne dla kilkulatk\u00f3w, bo na polskich drogach roi si\u0119 od samochod\u00f3w z silnikiem diesla. Wed\u0142ug danych Stowarzyszenia Europejskich Producent\u00f3w Pojazd\u00f3w (ACEA) w 2016 roku blisko co trzeci (30,2 proc.) samoch\u00f3d osobowy w naszym kraju mia\u0142 silnik wysokopr\u0119\u017cny. To niema\u0142o, cho\u0107 skromniej ni\u017c w ca\u0142ej Unii, gdzie w tym samym czasie takie pojazdy stanowi\u0142y 42 proc. og\u00f3\u0142u.", "Polubili\u015bmy diesle za ni\u017csze spalanie, zasi\u0119gi silnik\u00f3w i wi\u0119kszy komfort na d\u0142u\u017cszych trasach. \u201ePaliwo marze\u0144, promowane przez rz\u0105dy i bran\u017c\u0119 motoryzacyjn\u0105 jako tani spos\u00f3b na ratowanie naszej planety\u201d \u2013 wspomina momenty fascynacji silnikami wysokopr\u0119\u017cnymi \u201eThe Guardian\u201d, przypominaj\u0105c zarazem kontrowersyjny spot reklamowy z SuperBowl 2010, w kt\u00f3rym ameryka\u0144ska policja aresztuje za plastikowe kubki, ale puszcza wolno kierowc\u0119 \u201eczystego diesla\u201d Audi. \u201eTDI Clean Diesel\u201d to has\u0142o, kt\u00f3re wielokrotnie go\u015bci\u0142o na sztandarach Volkswagena i z pewno\u015bci\u0105 przyczyni\u0142o si\u0119 do osi\u0105gni\u0119tego w 2015 roku, historycznego wyniku firmy. To wtedy bowiem niemiecki koncern po raz pierwszy prze\u015bcign\u0105\u0142 w produkcji japo\u0144sk\u0105 Toyot\u0119, staj\u0105c si\u0119 \u015bwiatowym liderem.", "Dzi\u015b Polacy wci\u0105\u017c trzymaj\u0105 si\u0119 diesli znacznie mocniej ni\u017c Unia razem wzi\u0119ta. Wed\u0142ug najnowszych danych ACEA, w trzecim kwartale br. w Polsce zarejestrowano 31,7 tys. nowych pojazd\u00f3w z silnikiem diesla, co oznacza ponad 5-proc. spadek w skali roku. W tym samym czasie w UE rejestracji nowych diesli zmala\u0142a o ponad 18 proc., przy czym w Czechach o 22 proc., w Wielkiej Brytanii o 33 proc., a w Szwecji \u2013 o 60 proc.", "Od stycznia do wrze\u015bnia br. w\u0142\u0105cznie, kiedy nad Wis\u0142\u0105 zarejestrowano 97,7 tys. nowych diesli, w rejestrach przyby\u0142o 282,3 tys. samochod\u00f3w z silnikami benzynowymi. Gdy liczba tych pierwszych zmala\u0142a o 1,5 proc. w stosunku do analogicznego okresu poprzedniego roku, tych drugich przyby\u0142o o 19,7 proc., podaj\u0105 w swoim raporcie Polski Zwi\u0105zek Przemys\u0142u Motoryzacyjnego i KPMG. Wzrost rejestracji nowych pojazd\u00f3w z nap\u0119dami alternatywnymi by\u0142 znacz\u0105co wi\u0119kszy i wyni\u00f3s\u0142 rdr. 33,4 proc. Nie spos\u00f3b jednak nie wspomnie\u0107 warto\u015bci nominalnych, o kt\u00f3rych tu mowa \u2013 ", "; samochod\u00f3w hybrydowych o \u2013 16,2 tys.", "\u2013 Cywilizacja stan\u0119\u0142a na rozdro\u017cu, marz\u0105c o odnawialnych \u017ar\u00f3d\u0142ach energii, a pozostaj\u0105c nadal uzale\u017cniona od ropy. Ani hybrydowe toyoty, ani elektryczne tesle nie s\u0105 jeszcze w stanie obali\u0107 tej supremacji \u2013 pisze Andrzej Krajewski w popularnej ostatnio ksi\u0105\u017cce \u201eKrew cywilizacji. Biografia ropy naftowej\u201d.", "Podobno mened\u017cerowie Volkswagena do ostatniej chwili wierzyli, \u017ce uda im si\u0119 unikn\u0105\u0107 powa\u017cnych konsekwencji oszukiwania na testach emisji spalin. Ale kiedy 18 wrze\u015bnia 2015 roku Agencja Ochrony \u015arodowiska USA (EPA) na specjalnie zwo\u0142anej konferencji prasowej odczytywa\u0142a tzw. powiadomienie o wykroczeniu, to prawie tak, jakby kto\u015b wy\u0142\u0105czy\u0142 pr\u0105d podczas wy\u015bwietlania wysokobud\u017cetowej reklamy w trakcie dorocznego najwa\u017cniejszego wydarzenia sportowego w ca\u0142ych Stanach Zjednoczonych. Wzmianki o nawet 40-krotnym przekroczeniu norm emisji tlenk\u00f3w azotu oraz szkodliwym wp\u0142ywie ca\u0142ego procederu na zdrowie obywateli skutecznie obr\u00f3ci\u0142y has\u0142o reklamowe \u201eclean diesel\u201d w fikcj\u0119.", "Dieselgate (", ") dotyczy\u0142a 11 milion\u00f3w pojazd\u00f3w na ca\u0142ym \u015bwiecie. \u201eW motoryzacji sta\u0142 si\u0119 [Volkswagen \u2013 red.] odpowiednikiem Enronu, niegdy\u015b podziwianego koncernu energetycznego, kt\u00f3ry upad\u0142 w 2001 roku, po tym jak ujawniono, \u017ce jego zyski to czysta fikcja. Sprawa budzi\u0142a te\u017c skojarzenia z afer\u0105 wok\u00f3\u0142 LIBOR-u, w kt\u00f3rej Deutsche Bank, Credit Suisse i inne banki wsp\u00f3lnie manipulowa\u0142y referencyjn\u0105 warto\u015bci\u0105 oprocentowania kredyt\u00f3w i depozyt\u00f3w, by zmaksymalizowa\u0107 swe zyski\u201d \u2013 pisze w swojej ksi\u0105\u017cce \u201eSzybciej, wy\u017cej, dalej. Skandale Volkswagena\u201d niemiecki dziennikarz Jack Ewing. Mocy dodawa\u0142 skandalowi fakt, \u017ce in\u017cyniera Dana Cardera, szefa zespo\u0142u West Virginia University, prowadz\u0105cego badania, kt\u00f3re przyczyni\u0142y si\u0119 do wykrycia oszustwa VW, w 2016 roku tygodnik \u201eTime\u201d umie\u015bci\u0142 na li\u015bcie 100 najbardziej wp\u0142ywowych os\u00f3b na \u015bwiecie.", "Rozwody z silnikami wysokopr\u0119\u017cnymi s\u0105 dzi\u015b w dobrym tonie. Obok afery Volkswagena, oliwy do ognia krytyki wobec diesli dola\u0142a przybieraj\u0105ca ostatnio na sile walka z zanieczyszczeniem powietrza. Z tegorocznych danych Centrum Badania Opinii Spo\u0142ecznej wynika, \u017ce Polacy nieszczeg\u00f3lnie wi\u0105\u017c\u0105 jedno z drugim. Tylko 6 proc. ankietowanych w kwietniu przez CBOS na pytanie \u201eJakie dzia\u0142ania s\u0105 lub by\u0142yby najbardziej przydatne, aby ograniczy\u0107 zanieczyszczenie powietrza, smog w okolicy?\u201d wskaza\u0142o na konieczno\u015b\u0107 zwalczania usuwania filtr\u00f3w w samochodach z silnikiem diesla (Badanie \u201eJak Polacy radz\u0105 sobie ze smogiem?\u201d, CBOS 2018). Mimo to, diesle s\u0105 bez ko\u0144ca przywo\u0142ywane w debacie o ograniczeniu smogu w miastach. \u2013 G\u0142\u00f3wnym \u017ar\u00f3d\u0142em zanieczyszcze\u0144 w sezonie grzewczym jest tzw. niska emisja, czyli spaliny pochodz\u0105ce z gospodarstw domowych, a w drugiej kolejno\u015bci \u2013 w zasadzie ca\u0142orocznie \u2013 przemys\u0142 (g\u0142\u00f3wnie energetyka w\u0119glowa) i transport drogowy (przede wszystkim samochody stare, z silnikami diesla) \u2013 pisz\u0105 autorzy raportu CBOS-u u smogu.", "Jedno i drugie przyczynia si\u0119 do deklaracji kolejnych miast o zakazie wjazdu pojazd\u00f3w niespe\u0142niaj\u0105cych najnowszych norm emisji spalin, czyli \u2013 jak si\u0119 o nich cz\u0119sto m\u00f3wi \u2013 w\u0142a\u015bnie starych, kopc\u0105cych diesli. Pojazdom nie spe\u0142niaj\u0105cym najnowszych norm emisji spalin wypowiadaj\u0105 wojn\u0119 kolejne europejskie miasta.", "Cz\u0119\u015bciowy zakaz ruchu pojazd\u00f3w osobowych, zar\u00f3wno zarejestrowanych w Niemczech, jak i za granic\u0105, nie spe\u0142niaj\u0105cych normy emisji Euro 6 ", ". Od przysz\u0142ego roku starsze diesle nie b\u0119d\u0105 wpuszczane do cz\u0119\u015bci innego niemieckiego miasta \u2013 Stuttgartu.", "Z dieslami walcz\u0105 nie tylko niemieckie miasta \u2013 mniej lub bardziej rych\u0142e wprowadzenie (w niekt\u00f3rych przypadkach kolejnych) ogranicze\u0144 dla samochod\u00f3w emituj\u0105cych najwi\u0119cej spalin zapowiadaj\u0105 w\u0142adze m.in. Londynu, Oslo, Brukseli, Aten, Pary\u017ca, Madrytu czy Monachium.", "\u2013\u00a0 Auta z silnikami diesla s\u0105 sko\u0144czone. My\u015bl\u0119, \u017ce za kilkana\u015bcie lat ca\u0142kowicie znikn\u0105. To jest technologia przesz\u0142o\u015bci \u2013 m\u00f3wi\u0142a niedawno ch\u0119tnie cytowana przez europejskie media El\u017cbieta Bie\u0144kowska, unijna komisarz ds. rynku wewn\u0119trznego i us\u0142ug. S\u0142owa przedstawicielki Komisji Europejskiej koresponduj\u0105 z komunikatami wydawanymi przez kolejne koncerny motoryzacyjne, w kt\u00f3rych obiecuje si\u0119 wygaszanie produkcji pojazd\u00f3w z silnikami wysokopr\u0119\u017cnymi. Po\u017cegnanie z dieslem (w mniejszym lub wi\u0119kszym zakresie) obieca\u0142y ju\u017c m.in.: Porsche, Toyota, Volvo, Nissan czy Honda.", "Najmniej dziwi\u0107 mog\u0105 ", ". Auta osobowe z silnikami diesla tej marki odpowiada\u0142y w ubieg\u0142ym roku za nie wi\u0119cej ni\u017c 10 proc. \u015bwiatowej sprzeda\u017cy. Dla kontrastu 78 proc. sprzedanych w 2017 roku toyot c-hr stanowi\u0142y hybrydy. \u201eW odpowiedzi na potrzeby klient\u00f3w\u201d producent pozostawia sobie jednak furtk\u0119 \u2013 w dieslu nadal b\u0119dzie mo\u017cna dosta\u0107 takie modele jak hilux, proace czy land cruiser.", "Wi\u0119ksz\u0105 niespodziank\u0105 mo\u017ce by\u0107 ch\u0119\u0107 odej\u015bcia od diesli deklarowana przez nale\u017c\u0105ce do VW ", ". We wrze\u015bniu br. ", " mocny zwrot ku elektrykom i hybrydom. Te ostatnie, jak podano, ju\u017c dzi\u015b stanowi\u0105 63 proc. sprzedawanych na europejski rynek modeli panamera. W ca\u0142ym ubieg\u0142ym roku tylko 12 proc. sprzedanych samochod\u00f3w marki porsche mia\u0142o silnik diesla. Marka w przysz\u0142ym roku wprowadza na rynek taycana \u2013 pierwszy model sportowego auta zasilanego wy\u0142\u0105cznie elektrycznie. Do 2025 roku co drugi nowy pojazd tego producenta ma mie\u0107 silnik elektryczny lub hybrydowy. \u2013 W przysz\u0142o\u015bci chcieliby\u015bmy by\u0107 \u201ediesel-free\u201d \u2013 deklaruje Oliver Blume, CEO Porsche AG.", "Ograniczanie produkcji samochod\u00f3w osobowych z silnikiem diesla zapowiedzia\u0142 r\u00f3wnie\u017c ", ". ", " \u2013 m.in. za spraw\u0105 zaostrzanych w Europie wskutek dieselgate norm emisji spalin. Japo\u0144ski koncern chce \u017cegna\u0107 si\u0119 dieslami stopniowo, model po modelu, tak by w wchodz\u0105cych na rynek nowych wersjach nie proponowa\u0107 ju\u017c silnik\u00f3w wysokopr\u0119\u017cnych.", " obiecuje, \u017ce obecny civic jest ostatnim z jednostk\u0105 wysokopr\u0119\u017cn\u0105. Firma zaznacza, \u017ce diesle pozostawi jedynie w pojazdach produkowanych do u\u017cytku komercyjnego. Nowa CR-V ma by\u0107 pierwszym modelem, w kt\u00f3rym zabraknie opcji z nap\u0119dem diesla.", "O zbyt wysokich kosztach prowadzenia prac nad dalsz\u0105 redukcj\u0105 emisji spalin ", ". Hakan Samuelsson zapowiedzia\u0142 ju\u017c, \u017ce firma nie b\u0119dzie pracowa\u0142a nad rozwoje silnik\u00f3w diesla nowej generacji. Pojazdy z silnikami wysokopr\u0119\u017cnymi ostatniej generacji maj\u0105 by\u0107 produkowane przez Szwed\u00f3w jeszcze do 2023 roku.", "Jak dot\u0105d pod pr\u0105d jedzie g\u0142\u00f3wnie ", ", kt\u00f3rej przedstawiciele nie zamierzaj\u0105 od\u017cegnywa\u0107 si\u0119 od wykl\u0119tych przez innych diesli. Co wi\u0119cej \u2013 chc\u0105 inwestowa\u0107 w dalszy rozw\u00f3j silnik\u00f3w wysokopr\u0119\u017cnych, wierz\u0105c, \u017ce w d\u0142ugiej perspektywie obroni\u0105 si\u0119. Jeden z przedstawicieli koncernu podczas tegorocznego salonu samochodowego w Los Angeles t\u0142umaczy\u0142, \u017ce to w\u0142a\u015bnie diesle b\u0119d\u0105 efektywniejsze w walce o obni\u017canie emisji dwutlenku w\u0119gla ni\u017c samochody elektryczne.", "Lista oficjalnie \u017cegnaj\u0105cych si\u0119 z dieslem jest d\u0142uga, ale w tej bran\u017cy historia ju\u017c nieraz widzia\u0142a pe\u0142ne przekonania deklaracje, kt\u00f3re zamienia\u0142y si\u0119 w mrzonki. Prognozy m\u00f3wi\u0105 jednak o nieuchronnym zwrocie w stron\u0119 paliw alternatywnych, w co trudno nie wierzy\u0107, ale te\u017c czego nie wypada myli\u0107 z rych\u0142ym i ca\u0142kowitym odej\u015bciem od technologii, kt\u00f3ra przez lata pozwoli\u0142a bran\u017cy motoryzacyjnej zarobi\u0107 krocie. Statystyki wzrostu udzia\u0142u samochod\u00f3w hybrydowych czy elektrycznych pokazuj\u0105, \u017ce wiele kraj\u00f3w Starego Kontynentu nie jest i pewnie jeszcze d\u0142ugo nie b\u0119dzie gotowe na dominacj\u0119 benzyny z powa\u017cnymi wp\u0142ywami silnik\u00f3w uchodz\u0105cych za bardziej ekologiczne.", "Co prawda w czasach, gdy ", ", wizja transformacji rynku nabiera realistycznych kszta\u0142t\u00f3w. Ale w czasie gdy jedni wieszcz\u0105 koniec tej technologii, inni przekonuj\u0105, \u017ce pozostaniemy z ni\u0105 jeszcze na lata. W temacie przysz\u0142o\u015bci trudno zawierzy\u0107 kt\u00f3rejkolwiek z hipotez na pewno, ale nic nie stoi na przeszkodzie, \u017ceby na przek\u00f3r oficjalnym zapowiedziom rych\u0142ego ko\u0144ca diesli (wyra\u017conym cho\u0107by w nieodleg\u0142ych datach, na kt\u00f3re powo\u0142uj\u0105 si\u0119 producenci aut), nie by\u0107 zaskoczonym ich ewentualnym powolnym umieraniem, a nawet opcji zupe\u0142nego braku rewolucji przez kilka kolejnych sezon\u00f3w.", "Ci, kt\u00f3rzy wierz\u0105, \u017ce Europa niepr\u0119dko pozb\u0119dzie si\u0119 diesli, t\u0142umacz\u0105 mi\u0119dzy innymi, \u017ce:", "\u201eNazbyt gwa\u0142towna abdykacja ropy naftowej mog\u0142oby przynie\u015b\u0107 mocne wstrz\u0105sy w skali globalnej, jak niegdy\u015b walki toczone przez pa\u0144stwa i koncerny o dost\u0119p do jej \u017ar\u00f3de\u0142\u201d \u2013 pisze Andrzej Krajewski w podsumowaniu swojej ksi\u0105\u017cki. Nie pozwala przy tym zapomnie\u0107 o szczerej wierze producent\u00f3w ropy, \u017ce epoka tego surowca nigdy nie dobiegnie ko\u0144ca. To religia wyznawana te\u017c przez szefostwo Volkswagena. \u201eVolkswagen wierzy w diesla\u201d \u2013 m\u00f3wili przedstawiciele koncernu, og\u0142aszaj\u0105c kolejn\u0105 fal\u0119 dop\u0142at do wymiany starych samochod\u00f3w na nowsze, na przyk\u0142ad z silnikiem diesla."]}
{"url": "https://www.bankier.pl/moto/warszawa-kolejne-dzialania-policyjnej-specgrupy-speed-1849/", "title": ["Warszawa:  Kolejne dzia\u0142ania policyjnej specgrupy Speed"], "lead": ["Grupa funkcjonariuszy o nazwie Speed zosta\u0142a utworzona przez komendanta sto\u0142ecznego, by walczy\u0107 z przekraczaniem pr\u0119dko\u015bci na drogach. W minion\u0105 sobot\u0119 funkcjonariusze skontrolowali 192 kierowc\u00f3w. 28 z nich straci\u0142o prawo jazdy."], "text": ["Grupa funkcjonariuszy o nazwie Speed zosta\u0142a utworzona przez komendanta sto\u0142ecznego, by walczy\u0107 z przekraczaniem pr\u0119dko\u015bci na drogach. W minion\u0105 sobot\u0119 funkcjonariusze skontrolowali 192 kierowc\u00f3w. 28 z nich straci\u0142o prawo jazdy.", "Jak poinformowa\u0142 PAP rzecznik komendanta sto\u0142ecznego policji kom. Sylwester Marczak, grupa Speed wzmo\u017cone kontrole prowadzi\u0142a w minion\u0105 sobot\u0119, 8 grudnia. W akcji wzi\u0119\u0142o udzia\u0142 ponad 50 funkcjonariuszy z Wydzia\u0142u Ruchu Drogowego Komendy Sto\u0142ecznej Policji, kryminalnych i policjant\u00f3w z komend powiatowych.", "\n\u201eSkontrolowano 192 pojazdy, na\u0142o\u017cono ponad 100 mandat\u00f3w karnych na kierowc\u00f3w, kt\u00f3rzy nie stosowali si\u0119 do ogranicze\u0144 pr\u0119dko\u015bci. 28 kieruj\u0105cych straci\u0142o uprawnienia za brawurow\u0105 jazd\u0119\u201d poda\u0142 kom. Marczak.", "Do dzia\u0142a\u0144 wykorzystano tak\u017ce psa szkolonego do wykrywania narkotyk\u00f3w. Policyjny czworon\u00f3g pom\u00f3g\u0142 funkcjonariuszom ustali\u0107, \u017ce jeden z kierowc\u00f3w ma marihuan\u0119. M\u0119\u017cczyzna zosta\u0142 zatrzymany i odpowie za posiadanie narkotyk\u00f3w.", "Grupa Speed zosta\u0142a powo\u0142ana pod koniec pa\u017adziernika. Jej szefem zosta\u0142 m\u0142. insp. Piotr Jakubczak z WRD KSP.", "\u201ePr\u0119dko\u015b\u0107 to najcz\u0119\u015bciej wymieniana przyczyna wypadk\u00f3w drogowych. Grupa Speed powsta\u0142a, by przeciwdzia\u0142a\u0107 niebezpiecznym i agresywnym zachowaniom na drodze oraz ograniczy\u0107 liczb\u0119 wypadk\u00f3w drogowych. Dzia\u0142amy zdecydowanie. Chcemy ukr\u00f3ci\u0107 karygodne i agresywne zachowania na drodze, by\u0107 wsz\u0119dzie tam, gdzie dochodzi do nielegalnych wy\u015bcig\u00f3w oraz notorycznego przekraczania pr\u0119dko\u015bci\u201d poda\u0142 w pi\u0105tek w rozmowie z PAP Jakubczak.", "Trzon grupy stanowi\u0105 policjanci z WRD KSP, wspierani przez funkcjonariuszy innych kom\u00f3rek. Policja nie ujawnia, ilu dok\u0142adnie policjant\u00f3w wchodzi w sk\u0142ad specgrupy.", "Speed dzia\u0142a na terenie ca\u0142ego garnizonu sto\u0142ecznego, czyli Warszawy i okolicznych powiat\u00f3w, wykorzystuj\u0105c przede wszystkim radiowozy nieoznakowane i jeden najnowszy nabytek WRD \u2013 oznakowany radiow\u00f3z KIA Stinger GT. Pomiary pr\u0119dko\u015bci prowadzone s\u0105 \u201estatycznie oraz dynamicznie\u201d.", "Poprzednie podsumowanie dzia\u0142a\u0144 specgrupy KSP podawa\u0142o za okres od ko\u0144ca pa\u017adziernika 5 grudnia. W tym czasie 975 kieruj\u0105cych, kt\u00f3rzy nie dostosowali pr\u0119dko\u015bci do ogranicze\u0144. 209 z nich straci\u0142o prawo jazdy na trzy miesi\u0105ce, za przekroczenie pr\u0119dko\u015bci o ponad 50 km/h w obszarze zabudowanym. 612 kierowc\u00f3w zosta\u0142o ukaranych mandatami, 593 pouczono, a w 11 przypadkach zastosowano wniosek o ukaranie do s\u0105du. Funkcjonariusze zatrzymali r\u00f3wnie\u017c 41 dowod\u00f3w rejestracyjnych. Opr\u00f3cz tego policjanci stwierdzili blisko 180 innych wykrocze\u0144, jak np. rozmawianie przez telefon w trakcie jazdy, nieprawid\u0142owa zmiana pasa itd. (PAP)", "Autorka: Hanna Z\u0142otorowicz", "hz/ joz/"]}
{"url": "https://www.bankier.pl/moto/nowy-fiat-punto-bedzie-produkowanych-w-tychach-1852/", "title": ["Nowy fiat punto b\u0119dzie produkowany w Tychach?"], "lead": ["Wed\u0142ug w\u0142oskiej prasy bran\u017cowej w zak\u0142adzie produkcyjnym Fiat Chrysler Automobiles w Tychach mia\u0142aby ruszy\u0107 produkcja nowego fiata punto. Model od dawna potrzebuje od\u015bwie\u017cenia, szczeg\u00f3lnie \u017ce zdobywa fatalne oceny bezpiecze\u0144stwa w testach NCAP."], "text": ["Wed\u0142ug w\u0142oskiej prasy bran\u017cowej w zak\u0142adzie produkcyjnym Fiat Chrysler Automobiles w Tychach mia\u0142aby ruszy\u0107 produkcja nowego fiata punto. Model od dawna potrzebuje od\u015bwie\u017cenia, szczeg\u00f3lnie \u017ce zdobywa fatalne oceny bezpiecze\u0144stwa w testach NCAP.", "Informacja o rzekomym trafieniu produkcji fiata punto do Polski pojawi\u0142a si\u0119 w serwisie ", ". Nie s\u0105 to jednak oficjalne informacje potwierdzone przez producenta. Nie ulega jednak w\u0105tpliwo\u015bci, \u017ce przedstawiciel segmentu ma\u0142ych samochod\u00f3w w ofercie w\u0142osko-ameryka\u0144skiego koncernu wymaga zmian i dostosowania do dzisiejszych standard\u00f3w.", "Wystarczaj\u0105cym argumentem s\u0105 ", "Przypomnijmy, \u017ce ", ". W\u0142odarze nie podzielili si\u0119 jednak \u017cadnymi szczeg\u00f3\u0142ami. Teraz z przeciek\u00f3w wynika, \u017ce mo\u017ce to by\u0107 nowy fiat punto. G\u0142osy rynku wskazuj\u0105, \u017ce nowa wersja popularnego modelu mog\u0142aby powsta\u0107 na podstawie fiata argo \u2013 modelu produkowanego i przeznaczonego na rynek brazylijski."]}
{"url": "https://www.bankier.pl/moto/japonia-sad-przedluzyl-do-20-grudnia-areszt-dla-bylego-prezesa-nissana-1863/", "title": ["Japonia:  S\u0105d przed\u0142u\u017cy\u0142 do 20 grudnia areszt dla by\u0142ego prezesa Nissana"], "lead": ["S\u0105d w Tokio we wtorek przed\u0142u\u017cy\u0142 do 20 grudnia areszt by\u0142ego prezesa koncernu Nissan Carlosa Ghosna i jego bliskiego wsp\u00f3\u0142pracownika Grega Kelly\u2019ego, oskar\u017conych o celowe zani\u017canie w sprawozdaniach finansowych wynagrodzenia Ghosna."], "text": ["S\u0105d w Tokio we wtorek przed\u0142u\u017cy\u0142 do 20 grudnia areszt by\u0142ego prezesa koncernu Nissan Carlosa Ghosna i jego bliskiego wsp\u00f3\u0142pracownika Grega Kelly\u2019ego, oskar\u017conych o celowe zani\u017canie w sprawozdaniach finansowych wynagrodzenia Ghosna.", "Obro\u0144ca by\u0142ego szefa Nissana z\u0142o\u017cy\u0142 skarg\u0119 na bezpodstawnie jego zdaniem przed\u0142u\u017cany pobyt jego klienta w areszcie \u2013 poinformowa\u0142 tokijski s\u0105d okr\u0119gowy.", "Ghosn, Kelly i sam koncern motoryzacyjny w poniedzia\u0142ek zostali formalnie oskar\u017ceni o celowe zani\u017cenie w sprawozdaniach finansowych wynagrodzenia Ghosna na kwot\u0119 ponad 44 mln dol. w latach 2011-2015.", "Podj\u0119ta przez s\u0105d decyzja o przed\u0142u\u017ceniu aresztu ma zapewni\u0107 \u015bledczym czas na zbadanie dodatkowych, przedstawionych r\u00f3wnie\u017c w poniedzia\u0142ek zarzut\u00f3w, dotycz\u0105cych zani\u017cenia wynagrodzenia Ghosna o 36 mln dol. tak\u017ce p\u00f3\u017aniej, w latach 2016-2018.", "Nie wyznaczono dot\u0105d daty rozpocz\u0119cia procesu. Jak pisze AP, prokuratura mo\u017ce przedstawi\u0107 dalsze zarzuty, by ponownie doprowadzi\u0107 do przed\u0142u\u017cenia aresztu podejrzanych. Zdaniem prokurator\u00f3w Ghosn i Kelly nie powinni odpowiada\u0107 z wolnej stopy, poniewa\u017c mogliby zbiec.", "Prawnicy Ghosna nie wydali dot\u0105d oficjalnego o\u015bwiadczenia, ale wed\u0142ug os\u00f3b z bliskiego otoczenia mened\u017cera utrzymuje on, \u017ce jest niewinny. Obro\u0144czyni Kelly\u2019ego przekaza\u0142a, \u017ce jej klient r\u00f3wnie\u017c twierdzi, \u017ce nie pope\u0142ni\u0142 zarzucanych mu czyn\u00f3w.", "Og\u00f3\u0142em Ghosn jest podejrzany o zatajenie wynagrodzenia w wysoko\u015bci ok. 9 mld jen\u00f3w, czyli ponad 80 mln dolar\u00f3w.", "Ghosn i Kelly zostali aresztowani 19 listopada pod zarzutem fa\u0142szowania dokument\u00f3w finansowych w celu zani\u017cania wynagrodzenia tego pierwszego. \u015aledczy poinformowali, \u017ce odkryli tak\u017ce inne nieprawid\u0142owo\u015bci, kt\u00f3rych mia\u0142 si\u0119 dopu\u015bci\u0107 prezes koncernu, takie jak u\u017cywanie firmowych pieni\u0119dzy do cel\u00f3w prywatnych.", "Za zarzucane mu przest\u0119pstwo Ghosnowi grozi kara do 10 lat pozbawienia wolno\u015bci oraz grzywna do 10 mln jen\u00f3w (ok. 88 tys. dolar\u00f3w).", "22 listopada Ghosn i Kelly zostali usuni\u0119ci ze swoich stanowisk w Nissanie.(PAP)", "akl/ kar/"]}
{"url": "https://www.bankier.pl/moto/pkn-orlen-przywroci-stare-marki-cpn-i-petrochemie-plock-1865/", "title": ["PKN Orlen przywr\u00f3ci stare marki: CPN i Petrochemi\u0119 P\u0142ock"], "lead": [], "text": ["PKN ORLEN uruchomi stacje paliw pod szyldem CPN i Petrochemia P\u0142ock \u2013 na warszawskiej Pradze i w Bodzanowie ko\u0142o P\u0142ocka. W ten spos\u00f3b, w 20. rocznic\u0119 po\u0142\u0105czenia obydwu podmiot\u00f3w, Koncern promuje swoje dziedzictwo i przypomina jedne z najpopularniejszych polskich marek. Sp\u00f3\u0142ka dostrzega potencja\u0142 biznesowy i marketingowy w reaktywacji wysoce rozpoznawalnych znak\u00f3w towarowych od lat budz\u0105cych pozytywne reakcje klient\u00f3w, b\u0119d\u0105cych jednocze\u015bnie ponadczasowymi dzie\u0142ami grafiki u\u017cytkowej i wzornictwa przemys\u0142owego.", "Na obecnym etapie projekt dotyczy dw\u00f3ch stacji \u2013 w Warszawie (CPN) i w Bodzanowie ko\u0142o P\u0142ocka (Petrochemia P\u0142ock). Ich rebranding powinien zosta\u0107 zako\u0144czony do ko\u0144ca tygodnia. Charakterystyczne logotypy marek CPN i Petrochemii P\u0142ock pojawi\u0105 si\u0119 m.in. na dystrybutorach, pylonach z cenami oraz na budynku obu stacji. W obiektach dost\u0119pna b\u0119dzie podstawowa oferta gastronomiczna w tym wysokiej jako\u015bci kawa i hot-dogi.", "Koncern dysponuje obecnie sieci\u0105 blisko 2800 nowoczesnych stacji paliw w Polsce, Czechach, Niemczech i na Litwie. W odpowiedzi na zmieniaj\u0105ce si\u0119 trendy konsumenckie, PKN ORLEN wdra\u017ca szereg rozwi\u0105za\u0144 maj\u0105cych na celu rozw\u00f3j oferty i usprawnienie obs\u0142ugi. Tylko w tym kwartale na trasie \u0141\u00f3d\u017a \u2013 Wroc\u0142aw otwarto najnowocze\u015bniejsz\u0105 w Europie stacj\u0119 ORLEN Drive w formacie drive through, na kt\u00f3rej mo\u017cna zatankowa\u0107, zam\u00f3wi\u0107 produkty gastronomiczne i zap\u0142aci\u0107 za wszystkie us\u0142ugi bez konieczno\u015bci wysiadania z auta. W tym czasie do dyspozycji klient\u00f3w oddana zosta\u0142a r\u00f3wnie\u017c aplikacja ORLEN Mobile z modu\u0142em p\u0142atniczym ORLEN Pay, kt\u00f3ry umo\u017cliwia p\u0142atno\u015b\u0107 za paliwo bezpo\u015brednio przy dystrybutorze na 1300 stacjach w\u0142asnych Koncernu.", "Nieustanny rozw\u00f3j oferty na stacjach paliw pod mark\u0105 ORLEN dotyczy tak\u017ce dost\u0119pno\u015bci i r\u00f3\u017cnorodno\u015bci produkt\u00f3w pozapaliwowych. Jest on realizowany m.in. poprzez modernizacj\u0119 istniej\u0105cych obiekt\u00f3w i rozbudow\u0119 koncept\u00f3w gastronomicznych w ca\u0142ej sieci Koncernu. W wyniku tych dzia\u0142a\u0144 na koniec 3 kwarta\u0142u br. w sieci funkcjonowa\u0142o 1947 takich punkt\u00f3w, w tym 1631 Stop Cafe w Polsce (w\u0142\u0105czaj\u0105c w to 274 sklepy convenience pod mark\u0105 O!SHOP), 248 Stop Cafe w Czechach, 23 Stop Cafe na Litwie oraz 45 Star Connect w Niemczech.", "CPN, czyli Centrala Produkt\u00f3w Naftowych zosta\u0142a powo\u0142ana do istnienia 3 grudnia 1945 r. Powracaj\u0105ce na mapy \u015bwiata pa\u0144stwo polskie za jej po\u015brednictwem mog\u0142o centralnie nadzorowa\u0107 dystrybucj\u0119 ropy naftowej i produkt\u00f3w pochodnych \u2013 surowca o strategicznym znaczeniu. W szczytowym okresie rozwoju CPN dysponowa\u0142a przesz\u0142o 1400 stacjami benzynowymi oraz flot\u0105 prawie 600 nowoczesnych autocystern. Spo\u015br\u00f3d stacji dzia\u0142aj\u0105cych pod bia\u0142o-pomara\u0144czowym znakiem, oko\u0142o 520 obiekt\u00f3w czynnych by\u0142o ca\u0142\u0105 dob\u0119, a ponad 700 stanowi\u0142y stacje samoobs\u0142ugowe. Prawie tysi\u0105c stacji znajdowa\u0142o si\u0119 w miastach, 195 s\u0142u\u017cy\u0142o u\u017cytkownikom dr\u00f3g szybkiego ruchu, a pozosta\u0142e zapewnia\u0142y dost\u0119p do paliw na terenach wiejskich. Kultowe logo to zestawienie pomara\u0144czowych trzech liter, z kt\u00f3rych forma nawi\u0105zywa\u0107 mia\u0142a do kszta\u0142tu dystrybutora paliwowego. Rozbudowany system identyfikacji wizualnej stacji CPN stworzony przez Ryszarda Bojara wsp\u00f3lnie ze Stefanem Solikiem i Jerzym S\u0142owikowskim do dzi\u015b uznawany jest za jeden z najlepszych w historii polskiego wzornictwa przemys\u0142owego i u\u017cytkowego. Ksi\u0119ga identyfikacji wizualnej CPN w czasie powstawania by\u0142a jednym z pierwszych tego typu opracowa\u0144 w Polsce.", "Petrochemia P\u0142ock S.A., powsta\u0142a jako reakcja na wzrastaj\u0105ce zapotrzebowanie na paliwa oraz surowce do produkcji wynikaj\u0105ce z gwa\u0142townego rozwoju przemys\u0142u i motoryzacji w latach 50. XX w., a tak\u017ce niewystarczaj\u0105ce zdolno\u015bci przerobowe istniej\u0105cych ju\u017c rafinerii. W 1958 roku zapad\u0142a decyzja o lokalizacji zak\u0142adu w P\u0142ocku. W grudniu 1959 r. zosta\u0142o utworzone przedsi\u0119biorstwo pa\u0144stwowe Mazowieckie Zak\u0142ady Rafineryjne i Petrochemiczne, kt\u00f3re jako jeden z nielicznych w \u00f3wczesnej Europie zak\u0142ad\u00f3w \u0142\u0105czy\u0142o produkcj\u0119 rafineryjn\u0105 z petrochemiczn\u0105. W budow\u0119 zak\u0142ad\u00f3w mia\u0142y sw\u00f3j wk\u0142ad tysi\u0105ce ludzi z ca\u0142ego kraju. Spora cz\u0119\u015b\u0107 konstrukcji, urz\u0105dze\u0144, maszyn i aparatury powsta\u0142a w polskich zak\u0142adach. W lipcu 1993 r. MZRiP zosta\u0142y przekszta\u0142cone w Petrochemi\u0119 P\u0142ock S.A.. Firma zajmowa\u0142a wtedy obszar ponad 700 hektar\u00f3w i zatrudnia\u0142a ok. 6580 pracownik\u00f3w. Charakterystycznym znakiem firmowym przedsi\u0119biorstwa by\u0142a stylizowana retorta, naczynie chemiczne z wpisan\u0105 w nie liter\u0105 \u201eP\u201d wywodz\u0105ca si\u0119 od s\u0142owa petrochemia lub jak uwa\u017caj\u0105 inni od nazwy miasta P\u0142ock. Potocznie logo nazywane by\u0142o \u201ePetk\u0105\u201d. Od pocz\u0105tku swojego istnienia wyst\u0119powa\u0142o najcz\u0119\u015bciej w bia\u0142o-niebieskiej kolorystyce.", "\u0179r\u00f3d\u0142o: PKN Orlen"]}
{"url": "https://www.bankier.pl/moto/bram-schot-oficjalnie-nowym-prezesem-audi-1877/", "title": ["Bram Schot oficjalnie nowym prezesem Audi"], "lead": ["Rada nadzorcza Audi AG zaaprobowa\u0142a Brama Schota na stanowisko prezesa zarz\u0105du, z dniem obj\u0119cia stanowiska 1 stycznia 2019 r. Schot sprawowa\u0142 tymczasowo funkcj\u0119 prezesa od czerwca 2018 r. Opr\u00f3cz obowi\u0105zk\u00f3w prezesa zarz\u0105du, Bram Schot czasowo kontynuowa\u0142 b\u0119dzie r\u00f3wnie\u017c swe zadania cz\u0142onka zarz\u0105du odpowiedzialnego ze sprzeda\u017c i marketing."], "text": ["Rada nadzorcza Audi AG zaaprobowa\u0142a Brama Schota na stanowisko prezesa zarz\u0105du, z dniem obj\u0119cia stanowiska 1 stycznia 2019 r. Schot sprawowa\u0142 tymczasowo funkcj\u0119 prezesa od czerwca 2018 r. Opr\u00f3cz obowi\u0105zk\u00f3w prezesa zarz\u0105du, Bram Schot czasowo kontynuowa\u0142 b\u0119dzie r\u00f3wnie\u017c swe zadania cz\u0142onka zarz\u0105du odpowiedzialnego ze sprzeda\u017c i marketing.", "Peter Mosch, zast\u0119pca przewodnicz\u0105cego Rady Nadzorczej i szef Rady Zak\u0142adowej Audi doda\u0142: \u201ePracownicy oczekuj\u0105 przejrzysto\u015bci na szczytach firmy. Dlatego my, przedstawiciele zatrudnionych, jeste\u015bmy zobowi\u0105zani do jak najlepszego wykonania naszej pracy i do powo\u0142ania Brama Schota na stanowisko prezesa zarz\u0105du AUDI AG. W czasie gdy Bram Schot by\u0142 pe\u0142ni\u0105cym obowi\u0105zki prezesa pokaza\u0142, \u017ce mo\u017ce nada\u0107 impetu nowemu startowi, o kt\u00f3ry apelowali\u015bmy i kt\u00f3ry zapocz\u0105tkowali\u015bmy. Teraz nowy prezes musi kontynuowa\u0107 t\u0119 drog\u0119 i poprowadzi\u0107 Audi z powrotem na szczyt. Tego w\u0142a\u015bnie oczekuj\u0105 pracownicy.\u201d", "Bram Schot\u00a0 z dniem 1 stycznia 2019 r. zostaje prezesem zarz\u0105du Audi AG, w sk\u0142ad kt\u00f3rego opr\u00f3cz Audi wchodz\u0105 r\u00f3wnie\u017c takie marki jak Ducati, Lamborghini i Italdesign Giugiaro. Czasowo sprawowa\u0142 b\u0119dzie swe wcze\u015bniejsze funkcje cz\u0142onka zarz\u0105du ds. sprzeda\u017cy i marketingu, na kt\u00f3re to stanowisko by\u0142 mianowany we wrze\u015bniu 2017 r. 19 czerwca 2018 zosta\u0142 dodatkowo pe\u0142ni\u0105cym obowi\u0105zki prezesa zarz\u0105du Audi AG.", "Urodzony w Holandii Bram Schot poprzednio, od roku 2012, odpowiedzialny by\u0142 za sprzeda\u017c i marketing w randze cz\u0142onka zarz\u0105du marki Volkswagen Samochody U\u017cytkowe. Do Grupy Volkswagen przeni\u00f3s\u0142 si\u0119 w roku 2011 z Mercedes-Benz Italia, gdzie by\u0142 prezesem i dyrektorem generalnym. W Grupie Volkswagen na pocz\u0105tku odpowiedzialny by\u0142 za projekty strategiczne w obszarze sprzeda\u017cy.", "Przypomnijmy, \u017ce Shot obejmie to miejsce po Rupercie Stadlerze, kt\u00f3ry zosta\u0142 aresztowany w zwi\u0105zku z afer\u0105 spalinow\u0105 dieselgate.\u00a0", ". Prokuratora z Monachium poda\u0142a do informacji, \u017ce do zatrzymania dosz\u0142o z powodu obaw, \u017ce Stadler mo\u017ce utrudni\u0107 dochodzenie w sprawie skandalu spalinowego Volkswagena. Do czasu wyja\u015bnienia sprawy ma przebywa\u0107 w areszcie. Shot ju\u017c wtedy zosta\u0142 przedstawiony jako tymczasowy szef sp\u00f3\u0142ki.", "\u0179r\u00f3d\u0142o: Audi/B.pl/MG"]}
{"url": "https://www.bankier.pl/moto/mf-bedzie-nowa-akcyza-na-auta-z-duzymi-silnikami-1750/", "title": ["MF: B\u0119dzie nowa akcyza na auta z du\u017cymi silnikami"], "lead": ["Ministerstwo Finans\u00f3w chce zniech\u0119ci\u0107 Polak\u00f3w do kupowania samochod\u00f3w z du\u017cymi silnikami. Ma w tym pom\u00f3c wy\u017csza stawka akcyzy. Prace nad nowym podatkiem zapowiedzia\u0142 Mateusz Morawiecki podczas szczytu COP24 w Katowicach \u2013 donosi IAR."], "text": ["Ministerstwo Finans\u00f3w chce zniech\u0119ci\u0107 Polak\u00f3w do kupowania samochod\u00f3w z du\u017cymi silnikami. Ma w tym pom\u00f3c wy\u017csza stawka akcyzy. Prace nad nowym podatkiem zapowiedzia\u0142 Mateusz Morawiecki podczas szczytu COP24 w Katowicach \u2013 donosi IAR.", "Wy\u017csza akcyza ma zosta\u0107 na\u0142o\u017cona na wwo\u017cone z zagranicy samochodu o pojemno\u015bci silnika wy\u017cszej ni\u017c 2-2,5 l. Wynika to z potrzeby wspierania produkcji \u201eczystych\u201d samochod\u00f3w, kt\u00f3re emituj\u0105 mniej zanieczyszcze\u0144 ni\u017c wysokolitra\u017cowe silniki.", "Z drugiej strony nie ma plan\u00f3w na wdro\u017cenie dop\u0142at do zakupu samochod\u00f3w elektrycznych. Zmiany nie nast\u0105pi\u0105 te\u017c natychmiastowo \u2013 b\u0119d\u0105 nast\u0119powa\u0107 na przestrzeni lat. Pod uwag\u0119 brane s\u0105 tak\u017ce przepisy, kt\u00f3re zakazywa\u0142yby wycinania filtr\u00f3w cz\u0105stek sta\u0142ych montowanych w samochodach.", "Morawiecki zapowiedzia\u0142 tak\u017ce, \u017ce wy\u017csza akcyza ma \u201eszanowa\u0107\u201d potrzeby Polak\u00f3w, kt\u00f3rzy chc\u0105 je\u017adzi\u0107 lepszymi samochodami z mocniejszymi silnikami.", "Przypomnijmy, \u017ce to nie pierwszy raz, kiedy ", " W wakacje 2016 roku pojawi\u0142y si\u0119 doniesienia, \u017ce resort pracuje nad wdro\u017ceniem nowej daniny wynosz\u0105cej od 200 do 500 z\u0142 rocznie nak\u0142adanej na samochody starsze ni\u017c 10-letnie.", "MF poinformowa\u0142o nas wtedy, \u017ce nie ma pomys\u0142u na wdro\u017cenie nowego podatku, ale tocz\u0105 si\u0119 prac\u0119 nad zmian\u0105 obecnego systemu opodatkowania zakupu auta i jego rejestracji w Polsce. Po\u0142\u0105czone komisje senackie (Komisja Infrastruktury, Komisja Ustawodawcza, Komisja Bud\u017cetu i Finans\u00f3w Publicznych) proponowa\u0142y zmian\u0119 dotychczasowego podej\u015bcia i prowadzone by\u0142y analizy, maj\u0105ce na celu wybra\u0107 najodpowiedniejszy czynnik, kt\u00f3ry powinien by\u0107 brany pod uwag\u0119 przy wyliczaniu stawki nowego podatku.", "Wygl\u0105da na to, \u017ce zostanie nim nie wiek pojazdu, a pojemno\u015b\u0107 silnika."]}
{"url": "https://www.bankier.pl/moto/volvo-nie-kupuj-naszych-samochodow-1883/", "title": ["Volvo: \u201eNie kupuj naszych samochod\u00f3w\u201d"], "lead": ["Volvo rozpocz\u0119\u0142o do\u015b\u0107 nietypow\u0105 kampanie promocyjn\u0105. Namawia w niej do\u2026 niekupowania swoich samochod\u00f3w. Zamiast tego forsuje model subskrypcyjny czyli samochody na abonament ", "\u2013 pisze Bloomberg", "."], "text": ["Volvo rozpocz\u0119\u0142o do\u015b\u0107 nietypow\u0105 kampanie promocyjn\u0105. Namawia w niej do\u2026 niekupowania swoich samochod\u00f3w. Zamiast tego forsuje model subskrypcyjny czyli samochody na abonament ", ".", "Kampania prowadzona obecnie przez Volvo w Niemczech celuje w klienta has\u0142em \u201eNie kupuj tego samochodu\u201d. Nie chodzi bynajmniej o odezw\u0119 do klient\u00f3w o charakterze wyzwania i wywo\u0142anie u nich odwrotnej reakcji. Celem Volvo jest przestawienie siebie i klient\u00f3w na wynajem samochod\u00f3w zamiast ich posiadanie.", "Wszystko ma si\u0119 mie\u015bci\u0107 w jednej miesi\u0119cznej op\u0142acie, kt\u00f3ra uwzgl\u0119dni wszystkie koszty zwi\u0105zane z eksploatacj\u0105 samochodu (paliwo oczywi\u015bcie nie jest wliczone w cen\u0119). Abonent nie b\u0119dzie musia\u0142 jednak martwi\u0107 si\u0119 naprawami, przegl\u0105dami czy bie\u017c\u0105cymi wymianami podzespo\u0142\u00f3w. \u2013 To bardzo przejrzysty model posiadania samochodu. Dok\u0142adnie wiesz ile to b\u0119dzie ci\u0119 kosztowa\u0142o \u2013 stwierdzi\u0142 prezes Volvo, Hakan Samuelsson, w rozmowie z Bloombergiem.", "Po wersjach pr\u00f3bnych w pa\u017adzierniku Volvo uruchomi\u0142o pe\u0142n\u0105 us\u0142ug\u0119 w\u0142a\u015bnie w Niemczech \u2013 bastionie europejskiej my\u015bli motoryzacyjnej. Koszty miesi\u0119czne takiej us\u0142ugi s\u0105 oczywi\u015bcie uzale\u017cnione od d\u0142ugo\u015bci okresu umowy i modelu samochodu. Na przyk\u0142adzie podstawowej wersji wyposa\u017ceniowej modelu xc40 koszty oscyluj\u0105 wok\u00f3\u0142 500 euro miesi\u0119cznie. Za SUV-a xc90 z pe\u0142nym wyposa\u017ceniem trzeba jednak ju\u017c p\u0142aci\u0107 929 euro miesi\u0119cznie.", "Sp\u00f3\u0142ka t\u0142umaczy, \u017ce subskrypcja nie jest leasingiem. G\u0142\u00f3wnie odr\u00f3\u017cnia j\u0105 to, \u017ce p\u0142acimy za wypo\u017cyczenie z g\u00f3ry i nie ma op\u0142aty i wykupu na koniec umowy. Dodatkowo Volvo zapewnia op\u0142acenie ubezpieczenia, podatk\u00f3w, pomocy drogowej i dodatkowe us\u0142ugi assistance.", "Przypomnijmy, ze Volvo nie jest pierwszym producentem samochod\u00f3w, kt\u00f3ry postanowi\u0142 spr\u00f3bowa\u0107 zmieni\u0107 przyzwyczajenia kierowc\u00f3w co do posiadania samochodu. Podobne rozwi\u0105zania wdro\u017cy\u0142 ju\u017c m.in. Ford, a o takim systemie marzy tak\u017ce Elon Musk dla Tesli. Cho\u0107 trudno jeszcze sobie to pewnie niekt\u00f3rym wyobrazi\u0107, ekonomia wsp\u00f3\u0142dzielenia trafia tak\u017ce pod strzechy du\u017cych koncern\u00f3w motoryzacyjnych. By\u0107 mo\u017ce nie za kilka, ale za kilkana\u015bcie lat samoch\u00f3d mo\u017ce kojarzy\u0107 si\u0119 kolejnym pokoleniom jak us\u0142uga pokroju Netfliksa czy Spotify."]}
{"url": "https://www.bankier.pl/moto/rynek-osobowek-odbija-liczba-rejestracji-wzrosla-po-dwoch-miesiacach-spadkow-1768/", "title": ["Rynek osob\u00f3wek odbija. Liczba rejestracji wzros\u0142a po dw\u00f3ch miesi\u0105cach spadk\u00f3w"], "lead": ["W listopadzie wzros\u0142a liczba rejestracji nowych samochod\u00f3w osobowych. Rynek motoryzacyjny w ko\u0144cu odbija po ostatnim za\u0142amaniu. Do przekroczenia 0,5 mln rejestracji w tym roku zosta\u0142o ju\u017c tylko kilkana\u015bcie tysi\u0119cy \u2013 wynika z raportu Polskiego Zwi\u0105zku Przemys\u0142y Motoryzacyjnego."], "text": ["W listopadzie wzros\u0142a liczba rejestracji nowych samochod\u00f3w osobowych. Rynek motoryzacyjny w ko\u0144cu odbija po ostatnim za\u0142amaniu. Do przekroczenia 0,5 mln rejestracji w tym roku zosta\u0142o ju\u017c tylko kilkana\u015bcie tysi\u0119cy \u2013 wynika z raportu Polskiego Zwi\u0105zku Przemys\u0142y Motoryzacyjnego.", "\u2013 W grupie samochod\u00f3w osobowych w listopadzie 2018 r. zarejestrowano 43\u00a0248 szt. Po 2 miesi\u0105cach spadk\u00f3w sprzeda\u017cy w por\u00f3wnaniu rok do roku, w listopadzie nast\u0105pi\u0142 nieznaczny wzrost zwi\u0105zany ze zmianami w ustawie o podatku dochodowym, kt\u00f3re dotyczy\u0107 b\u0119d\u0105 m.in. um\u00f3w leasingowych zawieranych od stycznia 2019 roku. Od pocz\u0105tku 2018 roku zarejestrowano 486\u00a0499 nowych samochod\u00f3w osobowych, o 11 proc. wi\u0119cej ni\u017c w analogicznym czasie 2017 r. \u2013 czytamy w raporcie.", "W\u015br\u00f3d klient\u00f3w indywidualnych liczba rejestracji wynios\u0142a 11\u00a0762 szt. \u2013 o prawie 20 proc. wi\u0119cej ni\u017c w pa\u017adzierniku. Po kilku miesi\u0105cach spadk\u00f3w w klasyfikacji najcz\u0119\u015bciej rejestrowanych modeli, Skoda wr\u00f3ci\u0142a i coraz dobitniej zaznacza swoj\u0105 obecno\u015b\u0107. W ubieg\u0142ym miesi\u0105cu trzy jej modele znalaz\u0142y si\u0119 w TOP5 \u2013 skoda fabia, kt\u00f3ra drugi miesi\u0105c z rz\u0119du zajmuje pierwsze miejsce z liczb\u0105 rejestracji przekraczaj\u0105c\u0105 700 szt., oraz model rapid (418 szt.) i octavia (344 szt.). Na drugim i trzecim miejscu pojawi\u0142y si\u0119 propozycje Dacii (model duster \u2013 556 szt.) oraz Toyoty (model yaris \u2013 459 szt.).", "Rejestracje nowych samochod\u00f3w osobowych na klient\u00f3w indywidualnych, ranking modeli \u2013 listopad 2018", "\u0179r\u00f3d\u0142o: PZPM na podstawie CEP (MSW/MC)", "Na li\u015bcie TOP20 najwi\u0119ksze wzrosty w relacji miesi\u0105c do miesi\u0105ca odnotowa\u0142y natomiast toyoty \u2013 model yaris sprzeda\u0142 si\u0119 ponad dwukrotnie lepiej. Dwa razy lepszy wynik osi\u0105gn\u0105\u0142 te\u017c model auris, a poza ofert\u0105 Toyoty uda\u0142o si\u0119 to jeszcze volkswagenowi polo.", "Rejestracje nowych samochod\u00f3w osobowych na firmy, ranking modeli \u2013 listopad 2018", "\u0179r\u00f3d\u0142o: PZPM na podstawie CEP (MSW/MC)", "Niezmiennie natomiast skoda sprzedaje si\u0119 najlepiej do flot. Model octavia nadal kr\u00f3luje w zestawieniu rejestracji nowych samochod\u00f3w osobowych na REGON z ponad 1500 szt. sprzedanych w listopadzie. Powy\u017cej 1000 szt. trafi\u0142o do firm ju\u017c tylko volkswagena golfa. Podium zamyka skoda fabia, kt\u00f3r\u0105 przedsi\u0119biorcy zarejestrowali 988 razy. Najbardziej imponuj\u0105cy wzrost zainteresowania w\u015br\u00f3d modeli z TOP20 dotyczy\u0142 natomiast SUV-a skoda kodiaq. Sprzeda\u0142 si\u0119 ponad 6-krotnie lepiej ni\u017c w poprzednim miesi\u0105cu.", "\n", "Klienci firmowi kupili w sumie 31\u00a0486 osob\u00f3wek \u2013 to o 5 proc. wi\u0119cej ni\u017c w pa\u017adzierniku."]}
{"url": "https://www.bankier.pl/moto/volkswagen-porazony-pradem-1772/", "title": ["Volkswagen pora\u017cony pr\u0105dem"], "lead": [], "text": ["\u201eNasi koledzy pracuj\u0105 nad ostatni\u0105 platform\u0105 pojazd\u00f3w, kt\u00f3re nie s\u0105 neutralne pod wzgl\u0119dem CO2\u201d \u2013 powiedzia\u0142 szef strategii marki Volkswagen Michael Jost. \u201eStopniowo ograniczamy silniki spalinowe do absolutnego minimum\u201d \u2013 doda\u0142.", "VW d\u0142ugo opiera\u0142 si\u0119 wobec przechodzenia na proekologiczne, elektryczne nap\u0119dy. Ostatnio zaprezentowa\u0142 jednak porsche taycan z nap\u0119dem elektrycznym, kt\u00f3re ma trafi\u0107 do salon\u00f3w w przysz\u0142ym roku. Niemcy zapowiedzieli, \u017ce do 2030 roku z ta\u015bm produkcyjnych zjad\u0105 tak\u017ce elektryczne osob\u00f3wki, vany, ci\u0119\u017car\u00f3wki i motocykle.", "Michael Jost zaznacza jednak, \u017ce elektryfikacja nap\u0119du nie wi\u0105\u017c\u0119 si\u0119 z ca\u0142kowitym zaprzestaniem produkcji konwencjonalnych silnik\u00f3w benzynowych i dieslowych. Szef strategii koncernu zauwa\u017ca, \u017ce do 2050 nie wsz\u0119dzie mo\u017ce powsta\u0107 odpowiednia infrastruktura, umo\u017cliwiaj\u0105ca do\u0142adowanie silnik\u00f3w. Jako \u017ce VW jest mark\u0105 globaln\u0105, musi bra\u0107 pod uwag\u0119 warunki wyst\u0119puj\u0105ce na wszystkich kontynentach i ich regionach.", "Paryskie porozumienie klimatyczne postawi\u0142o za sw\u00f3j cel zmniejszenie globalnej temperatury o 2\u00b0C, a jednym z g\u0142\u00f3wnych pomys\u0142\u00f3w prowadz\u0105cych do realizacji za\u0142o\u017ce\u0144 jest zmniejszenie emisji dwutlenku w\u0119gla powstaj\u0105cego w wynikach transportu. Z tego w\u0142a\u015bnie powodu koncerny motoryzacyjne s\u0105 pod lup\u0105 rz\u0105d\u00f3w i organizacji mi\u0119dzynarodowych. Strony porozumienia uzgodni\u0142y, \u017ce dzia\u0142ania podejmowane powinny by\u0107 przez w\u0142adze krajowe, regionalne i lokalne.", "KS", "\u00a0"]}
{"url": "https://www.bankier.pl/moto/bez-filtra-czastek-stalych-dpf-nie-zarejestrujesz-samochodu-1765/", "title": ["Bez filtra cz\u0105stek sta\u0142ych DPF nie zarejestrujesz samochodu"], "lead": ["Wszystkie nowo rejestrowane pojazdy, kt\u00f3rych specyfikacja homologacyjna przewidywa\u0142a obowi\u0105zek wyposa\u017cenia w filtr DPF, b\u0119d\u0105 musia\u0142y posiada\u0107 sprawny filtr \u2013 powiedzia\u0142 PAP wiceminister infrastruktury Marek Chodkiewicz. Resort chce znowelizowa\u0107 ustaw\u0119 Prawo o ruchu drogowym."], "text": ["Wszystkie nowo rejestrowane pojazdy, kt\u00f3rych specyfikacja homologacyjna przewidywa\u0142a obowi\u0105zek wyposa\u017cenia w filtr DPF, b\u0119d\u0105 musia\u0142y posiada\u0107 sprawny filtr \u2013 powiedzia\u0142 PAP wiceminister infrastruktury Marek Chodkiewicz. Resort chce znowelizowa\u0107 ustaw\u0119 Prawo o ruchu drogowym.", "\u201eWszystkie nowo rejestrowane pojazdy, kt\u00f3rych specyfikacja homologacyjna przewidywa\u0142a obowi\u0105zek wyposa\u017cenia w filtr DPF, b\u0119d\u0105 musia\u0142y posiada\u0107 sprawny filtr DPF\u201d \u2013 powiedzia\u0142 wiceminister Chodkiewicz.", "\u201eDla pojazd\u00f3w zarejestrowanych przed dat\u0105 wej\u015bcia w \u017cycie nowych przepis\u00f3w zostan\u0105 wprowadzone odpowiednie przepisy przej\u015bciowe na obowi\u0105zkowe dostosowanie si\u0119 do nowych przepis\u00f3w\u201d \u2013 poda\u0142 wiceminister.", "Jak zaznaczy\u0142 wiceminister, \u201enale\u017cy zauwa\u017cy\u0107, \u017ce procedura sprawdzenia filtra cz\u0105stek sta\u0142ych DPF b\u0119dzie dotyczy\u0107 pojazd\u00f3w fabrycznie wyposa\u017conych w filtr DPF, spe\u0142niaj\u0105cych norm\u0119 Euro 5, Euro 6 oraz wy\u017csz\u0105\u201d. Chodkiewicz przypomnia\u0142, \u017ce dopiero od normy Euro 5 by\u0142 obowi\u0105zek monta\u017cu filtra DPF. (PAP)", "autor: Mariusz Polit", "lgs/ mp/ pif/ skr/"]}
{"url": "https://www.bankier.pl/moto/za-trzy-lata-solaris-bedzie-mogl-produkowac-ok-2-tys-pojazdow-rocznie-1777/", "title": ["Za trzy lata Solaris b\u0119dzie m\u00f3g\u0142 produkowa\u0107 ok. 2 tys. pojazd\u00f3w rocznie"], "lead": [], "text": ["Jak poinformowa\u0142 w czwartek wiceprezes sp\u00f3\u0142ki Zbigniew Palenica, plany rozwoju wi\u0105\u017c\u0105 si\u0119 w du\u017cej mierze z coraz wi\u0119kszym popytem na autobusy elektryczne. W tym roku Solaris wyprodukuje ponad 1,2 tys. pojazd\u00f3w, obecna infrastruktura pozwala na wytwarzanie do 1,5 tys. pojazd\u00f3w rocznie.", "\u201eDocelowo chcemy by\u0107 w stanie produkowa\u0107 2 tys. pojazd\u00f3w rocznie. Wymaga to poczynienia inwestycji \u2013 pocz\u0105wszy od spawalni w \u015arodzie Wielkopolskiej po hale monta\u017cu w Bolechowie \u2013 powiedzia\u0142.", "Obecnie ok. 40 proc. produkcji sp\u00f3\u0142ki to pojazdy z nap\u0119dem alternatywnym, w przysz\u0142ym roku maj\u0105 one stanowi\u0107 ju\u017c po\u0142ow\u0119 produkcji, a po zako\u0144czeniu inwestycji ma to by\u0107 nawet 70-80 proc.", "W tej chwili w Europie sprzedaje si\u0119 ok. 1 tys. autobus\u00f3w elektrycznych rocznie. Solaris jest ich najwi\u0119kszym producentem na kontynencie posiadaj\u0105c, wed\u0142ug informacji sp\u00f3\u0142ki, ok. 18 proc. udzia\u0142\u00f3w w rynku. Dot\u0105d Solaris dostarczy\u0142 do odbiorc\u00f3w z 14 pa\u0144stw ok. 200 autobus\u00f3w elektrycznych, prawie po\u0142owa z nich je\u017adzi w Polsce. Ma zam\u00f3wienia na nast\u0119pne blisko 200 takich pojazd\u00f3w.", "Solaris zatrudnia w kraju ok. 2,5 tys. os\u00f3b, ca\u0142y czas trwa intensywny nab\u00f3r nowych pracownik\u00f3w.", "\u201eMusimy dostosowa\u0107 zatrudnienie do struktury wytwarzanych pojazd\u00f3w \u2013 b\u0119dziemy potrzebowali troch\u0119 mniej pracownik\u00f3w w zawodach czysto mechanicznych, natomiast wi\u0119cej w zawodach elektrycznych, elektromechanicznych i elektronik\u00f3w\u201d powiedzia\u0142 Palenica.", "Solaris to czo\u0142owy w Europie producent pojazd\u00f3w komunikacji miejskiej. Do tej pory firma dostarczy\u0142a do 32 pa\u0144stw blisko 17 tys. pojazd\u00f3w. Produkty Solaris Bus & Coach SA by\u0142y wielokrotnie nagradzane za jako\u015b\u0107 i innowacyjno\u015b\u0107 w Polsce i na \u015bwiecie. Na pocz\u0105tku wrze\u015bnia 100 proc. udzia\u0142\u00f3w w firmie obj\u0119\u0142a hiszpa\u0144ska grupa CAF. (PAP)", "autor: Rafa\u0142 Pogrzebny", "rpo/ amac/"]}
{"url": "https://www.bankier.pl/moto/rusza-pilotaz-wypozyczalni-elektrycznych-aut-taurona-w-katowicach-1783/", "title": ["Rusza pilota\u017c wypo\u017cyczalni elektrycznych aut Taurona w Katowicach"], "lead": ["Pi\u0119\u0107 w 100 proc. elektrycznych renault zoe zasili flot\u0119 20 samochod\u00f3w systemu eCar. Jest to nowy projekt carsharingowy uruchomiony pilota\u017cowo przez Tauron i ING Bank \u015al\u0105ski w dniu rozpocz\u0119cia szczytu klimatycznego COP24 w Katowicach."], "text": ["Pi\u0119\u0107 w 100 proc. elektrycznych renault zoe zasili flot\u0119 20 samochod\u00f3w systemu eCar. Jest to nowy projekt carsharingowy uruchomiony pilota\u017cowo przez Tauron i ING Bank \u015al\u0105ski w dniu rozpocz\u0119cia szczytu klimatycznego COP24 w Katowicach.", "Renault", "Podstaw\u0119 uruchamianego projektu systemu elektromobilno\u015bci stanowi\u0105 23 stacje \u0142adowania i 20 samochod\u00f3w elektrycznych. Projekt ma docelowo s\u0142u\u017cy\u0107 mieszka\u0144com i turystom odwiedzaj\u0105cym Katowice. Program pilota\u017cowy rusza w grudniu, a od stycznia mieszka\u0144cy b\u0119d\u0105 mogli korzysta\u0107 z pe\u0142nego systemu.", "23 stacje \u0142adowania i 20 samochod\u00f3w elektrycznych to podstawa uruchamianego w Katowicach przez Tauron i ING Bank \u015al\u0105ski systemu elektromobilno\u015bci. Projekt ma s\u0142u\u017cy\u0107 mieszka\u0144com, przedsi\u0119biorcom i turystom odwiedzaj\u0105cym Katowice, a tak\u017ce go\u015bciom szczytu klimatycznego COP24. Pilota\u017c programu startuje w grudniu, docelowo projekt zacznie dzia\u0142a\u0107 od po\u0142owy stycznia 2019 roku. Ka\u017cdy, kto b\u0119dzie chcia\u0142 skorzysta\u0107 z samochodu, b\u0119dzie musia\u0142 pobra\u0107 aplikacj\u0119 testow\u0105 eCar od Taurona ze strony ecar.tauron.pl, kt\u00f3ra pozwoli wypo\u017cyczy\u0107, uruchomi\u0107 i zwr\u00f3ci\u0107 samoch\u00f3d.", "Renault zoe jest jednym z najlepiej sprzedaj\u0105cych si\u0119 samochod\u00f3w elektrycznych w Europie, wyr\u00f3\u017cniaj\u0105cym si\u0119 te\u017c najwi\u0119kszym zasi\u0119giem w swojej klasie \u2013 do 300 km na jednym \u0142adowaniu. ZOE to r\u00f3wnie\u017c bardzo wygodny samoch\u00f3d do poruszania si\u0119 po mie\u015bcie, nieemituj\u0105cy CO2 i ha\u0142asu. Elektryczny, dynamiczny silnik nie wymaga zmiany bieg\u00f3w. System multimedialny R-LINK Evolution z nawigacj\u0105 u\u0142atwia dotarcie do celu. Auto jest wyposa\u017cone w opatentowany przez Renault inteligentny, adaptacyjny uk\u0142ad \u0142adowania Cameleon\u2122, kt\u00f3ry pozwala na \u0142adowanie akumulatora trakcyjnego zoe z terminali o r\u00f3\u017cnej mocy.", "Nowo powsta\u0142y projekt carsharingowy w Katowicach sk\u0142ada si\u0119 z sieci zbudowanej z 23 terminali do \u0142adowania samochod\u00f3w elektrycznych: 4 szybkich stacji \u0142adowania (DC) oraz 19 przyspieszonego \u0142adowania (AC). Lokalizacja stacji jest zaplanowana na terenie ca\u0142ego miasta w taki spos\u00f3b, by mo\u017cna si\u0119 by\u0142o swobodnie porusza\u0107 po nim samochodem elektrycznym. Infrastruktura jest ju\u017c dost\u0119pna dla aut elektrycznych. Stacje usytuowane s\u0105 w centrum miasta, m.in. przy Mi\u0119dzynarodowym Centrum Kongresowym czy Hotelu Vienna House (dawniej Hotel Angelo) przy ulicy Sokolskiej, a tak\u017ce w poszczeg\u00f3lnych dzielnicach Katowic: os. Witosa, Ligocie, Bogucicach, Ba\u017cantowie czy Giszowcu. Ze wszystkich terminali kierowcy samochod\u00f3w elektrycznych mog\u0105 korzysta\u0107 bezp\u0142atnie.", "Projekt w Katowicach to dla Taurona pocz\u0105tek budowy oferty dotycz\u0105cej elektromobilno\u015bci. System \u0142adowarek i sprz\u0119\u017cona z nim us\u0142uga carsharingu traktowane s\u0105 jako pilota\u017c kompetencyjny. Grupa chce zar\u00f3wno zebra\u0107 do\u015bwiadczenia z zakresu obs\u0142ugi floty samochod\u00f3w elektrycznych, jak i przetestowa\u0107 oprogramowanie s\u0142u\u017c\u0105ce do zarz\u0105dzania infrastruktur\u0105 oraz procesem \u0142adowania.", "\u0179r\u00f3d\u0142o: Renault"]}
{"url": "https://www.bankier.pl/moto/jakie-luksusowe-samochody-wybieraja-polacy-1786/", "title": ["Jakie luksusowe samochody wybieraj\u0105 Polacy?"], "lead": ["Ro\u015bnie polski rynek d\u00f3br luksusowych i korzysta na tym tak\u017ce bran\u017ca motoryzacyjna. To w\u0142a\u015bnie samochody luksusowe oraz premium s\u0105 najszybciej rozwijaj\u0105cymi si\u0119 segmentami tego rynku. Wed\u0142ug ", "prognoz KPMG", " jego warto\u015b\u0107 za ten rok wyniesie 15,5 mld z\u0142."], "text": ["Ro\u015bnie polski rynek d\u00f3br luksusowych i korzysta na tym tak\u017ce bran\u017ca motoryzacyjna. To w\u0142a\u015bnie samochody luksusowe oraz premium s\u0105 najszybciej rozwijaj\u0105cymi si\u0119 segmentami tego rynku. Wed\u0142ug ", " jego warto\u015b\u0107 za ten rok wyniesie 15,5 mld z\u0142.", "\u2013 Najwi\u0119kszym segmentem, podobnie jak w ci\u0105gu ubieg\u0142ych 12 miesi\u0119cy, jest sektor samochod\u00f3w premium i\u00a0luksusowych, kt\u00f3ry zwi\u0119kszy\u0142 si\u0119 o 17% i osi\u0105gn\u0105\u0142 warto\u015b\u0107 15,5 mld z\u0142. Szacujemy, \u017ce w nast\u0119pnych latach b\u0119dzie r\u00f3s\u0142 r\u00f3wnie szybko i do 2023 roku ma szans\u0119 osi\u0105gn\u0105\u0107 poziom 26,4 mld z\u0142 \u2013 komentowa\u0142 wyniki analizy Tomasz Wi\u015bniewski z KPMG.", "Firma szacuje, \u017ce Polacy do ko\u0144ca roku zarejestruj\u0105 76\u00a0259 szt. samochod\u00f3w marek premium \u2013 ", ". Do tego nale\u017cy doliczy\u0107 251 szt. samochod\u00f3w luksusowych.", "\u2013 Mo\u017cemy zaobserwowa\u0107, \u017ce dobra sytuacja ekonomiczna w kraju odzwierciedla si\u0142\u0119 nabywcz\u0105 konsument\u00f3w segmentu super premium, kt\u00f3ra stale ro\u015bnie. Jest to r\u00f3wnie\u017c zauwa\u017calne po stronie producent\u00f3w, gdzie warto\u015b\u0107 nak\u0142ad\u00f3w na design, technologi\u0119 i rozw\u00f3j jest niepor\u00f3wnywalna z ubieg\u0142ymi latami. Tempo premier nowych modeli nigdy nie by\u0142o tak wysokie. Aston Martin, dla przyk\u0142adu, zobowi\u0105za\u0142 si\u0119 do prezentowania co roku nowego modelu przez siedem kolejnych lat i\u00a0konsekwentnie realizuje ten plan \u2013 komentuje wyniki analizy Micha\u0142 Maske, sales and marketing manager w Aston Martin Warszawa.", "KPMG", "Liderami tego segmentu by\u0142y niemieckie marki \u2013 Mercedes, Audi i BMW. Jako jedyne zarejestrowa\u0142y ponad 10\u00a0000 szt. modeli premium, zajmuj\u0105c tym samym podium. Razem stanowi\u0142y 66 proc. rynku przez pierwsze trzy kwarta\u0142y tego roku. W pierwszej pi\u0105tce znalaz\u0142o si\u0119 jeszcze Volvo (8300 szt.) oraz marke premium japo\u0144skiej Toyoty \u2013 Lexus. Tu jednak liczba rejestracji by\u0142a ju\u017c znacznie skromniejsza i wynosi\u0142a nieca\u0142e 3000 szt. Kolejne miejsca nale\u017ca\u0142y do Land Rovera, Mini, Porsche, Jaguara i Alfy Romeo.", "W przypadku marek aut luksusowych w Polsce dominuje Maserati z liczb\u0105 83 sprzedanych w I-III kw. egzemplarzy. Do czo\u0142\u00f3wki zakwalifikowa\u0142 si\u0119 te\u017c Bentley (40 szt.) i Ferrari (32 szt.). Najwi\u0119kszy wzrost zanotowa\u0142o Lamborghini \u2013 333 proc. w relacji rok do roku. W sumie zarejestrowano w Polsce 13 samochod\u00f3w tej marki.", "KPMG", "\u2013 Zauwa\u017cyli\u015bmy rosn\u0105ce zainteresowanie zupe\u0142nie nowych grup klient\u00f3w: przedsi\u0119biorc\u00f3w dzia\u0142aj\u0105cych w sektorach nowych technologii czy firmach internetowych; w\u0142a\u015bcicieli startup\u2019\u00f3w, os\u00f3b coraz m\u0142odszych. Dla nich auto nie jest ju\u017c symbolem statusu, za to oczekuj\u0105 najwy\u017cszego zaawansowania technologicznego \u2013 s\u0105 pionierami, chc\u0105 uczestniczy\u0107 w globalnych zmianach oraz dokonywa\u0107 wybor\u00f3w z my\u015bl\u0105 o \u015brodowisku. Kolejnym trendem jest przewarto\u015bciowanie priorytet\u00f3w zamo\u017cnych klient\u00f3w: z d\u00f3br materialnych na docenienie wolnego czasu i mo\u017cliwo\u015bci decydowania o sobie. W obecnych czasach s\u0105 to wyznaczniki luksusu. A dobra materialne, takie jak auto, maj\u0105 te warto\u015bci reprezentowa\u0107 \u2013 czyli dawa\u0107 rado\u015b\u0107, poczucie wolno\u015bci \u2013 m\u00f3wi w raporcie Baudouin Denis, mened\u017cer generalny BMW Group Polska.", "."]}
{"url": "https://www.bankier.pl/moto/polski-samochod-elektryczny-wystartuje-w-dakarze-1794/", "title": ["Polski samoch\u00f3d elektryczny wystartuje w Dakarze"], "lead": ["W 2020 r. na odcinki jednego z najs\u0142ynniejszych rajd\u00f3w terenowych na \u015bwiecie wyjedzie skonstruowany w Polsce samoch\u00f3d. Na pr\u0105d."], "text": ["W 2020 r. na odcinki jednego z najs\u0142ynniejszych rajd\u00f3w terenowych na \u015bwiecie wyjedzie skonstruowany w Polsce samoch\u00f3d. Na pr\u0105d.", "Cho\u0107 tego rodzaju obietnica brzmi r\u00f3wnie prawdopodobnie co zapowiedzi miliona samochod\u00f3w elektrycznych na polskich drogach w kilka lat, to tym razem szanse na start auta polskiej konstrukcji w Dakarze s\u0105 bliskie 100 proc. Polski samoch\u00f3d Sok\u00f3\u0142 4\u00d74 jest tego najlepszym przyk\u0142adem, chocia\u017c to nie ten pojazd podejmie walk\u0119 w pustynnych upa\u0142ach.", "Dlaczego? Ile jest polsko\u015bci w Land Roverze? Czym jest Sok\u00f3\u0142 4\u00d74 i sk\u0105d na niego pomys\u0142? Oraz: Ile to kosztuje i gdzie tu pomys\u0142 na biznes? Zapytali\u015bmy Alberta Gryszczuka, prezesa sp\u00f3\u0142ki Innovation AG, kt\u00f3ra, w ramach Huba Innowacji Zgorzeleckiego Klastra Energii, zbudowa\u0142a elektryczn\u0105 platform\u0119 terenow\u0105. Albert Gryszczuk do tej pory znany by\u0142 z przygotowywania du\u017cych aut terenowych na rajdy \u2013 m.in. s\u0142ynny Dakar, kt\u00f3ry r\u00f3wnie\u017c wielokrotnie uko\u0144czy\u0142. Gryszczuk By\u0142 pierwszym Polakiem, kt\u00f3ry zrobi\u0142 to autem terenowym w\u0142asnej konstrukcji, zbudowanym od podstaw. W 2011 r. w terenowej ci\u0119\u017car\u00f3wce serwisowej wspiera\u0142 Adama Ma\u0142ysza jad\u0105cego autem przygotowanym tak\u017ce przez Innovation AG.", "Marcin Bo\u0142tryk"]}
{"url": "https://www.bankier.pl/moto/trump-chiny-zgodzily-sie-zredukowac-i-zniesc-cla-na-auta-z-usa-1687/", "title": ["Trump: Chiny zgodzi\u0142y si\u0119 \u201ezredukowa\u0107 i znie\u015b\u0107\u201d c\u0142a na auta z USA"], "lead": [], "text": ["Prezydent Stan\u00f3w Zjednoczonych opublikowa\u0142 wpis na Twitterze niespe\u0142na 4 godziny temu. Strona chi\u0144ska wci\u0105\u017c nie odnios\u0142a si\u0119 do sprawy. Trump nie poda\u0142 \u017cadnych szczeg\u00f3\u0142\u00f3w porozumienia.", "W lipcu Pekin zmniejszy\u0142 c\u0142o na sprowadzane z zagranicy samochody z 25 do 15 proc. Wyj\u0105tkiem by\u0142y auta importowane z USA, kt\u00f3re znalaz\u0142y si\u0119 w\u015br\u00f3d towar\u00f3w, na kt\u00f3re Chi\u0144czycy na\u0142o\u017cyli dodatkowe 25-proc. c\u0142a w reakcji na eskalacj\u0119 wojny handlowej przez Waszyngton. W efekcie samochody ze Stan\u00f3w Zjednoczonych s\u0105 obj\u0119te stawk\u0105 40-proc.", "Trudno powiedzie\u0107, na co teraz zgodzili si\u0119 Chi\u0144czycy \u2013 powr\u00f3t do stawki 25 proc., a mo\u017ce ob\u0142o\u017cenie aut z USA tak\u0105 sam\u0105 stawk\u0105, jak z innych kraj\u00f3w, czyli 15 proc. Nie wiadomo r\u00f3wnie\u017c, co w zamian obiecali im Amerykanie.", "Pekin zapewnia\u0142, \u017ce nie wycofa si\u0119 z dodatkowych sankcji, je\u017celi tego samego nie zrobi Waszyngton. Tymczasem w wyniku weekendowych rozm\u00f3w Donald Trump zgodzi\u0142 si\u0119 na wstrzymanie na 90 dni podwy\u017cki karnych ce\u0142 na\u0142o\u017conych na 200 mld dol. importu zza Muru z 10 do 25 proc., kt\u00f3ra mia\u0142a wej\u015b\u0107 w \u017cycie 1 stycznia. \u017badna ze stron nie informowa\u0142a po spotkaniu o ograniczeniu wcze\u015bniejszych sankcji.", "Nie mo\u017cemy mie\u0107 nawet pewno\u015bci, czy Pekin w og\u00f3le zgodzi\u0142 si\u0119 na takie ust\u0119pstwo, czy to prostu agresywny ruch Trumpa, stawiaj\u0105cy Chi\u0144czyk\u00f3w pod \u015bcian\u0105. Chi\u0144ska strona wci\u0105\u017c nie wyda\u0142a komunikatu w tej sprawie.", "\u00a0"]}
{"url": "https://www.bankier.pl/wiadomosc/Powstala-policyjna-specgrupa-do-scigania-piratow-drogowych-4183820.html", "title": [], "lead": [], "text": []}
{"url": "https://www.bankier.pl/moto/produkcja-tesli-model-3-rosnie-juz-1000-szt-aut-dziennie-1692/", "title": ["Produkcja tesli model 3 ro\u015bnie. Ju\u017c 1000 szt. aut dziennie"], "lead": ["Tesla osi\u0105ga kolejny kamie\u0144 milowy w swojej strategii. Z ta\u015bm produkcyjnych zje\u017cd\u017ca ju\u017c 1000 szt. modelu 3 dziennie. Jeszcze niedawno by\u0142o to niewiele ponad 700 szt. \u2013 ", "donosi agencja Reutera za portalem Electrek."], "text": ["Tesla osi\u0105ga kolejny kamie\u0144 milowy w swojej strategii. Z ta\u015bm produkcyjnych zje\u017cd\u017ca ju\u017c 1000 szt. modelu 3 dziennie. Jeszcze niedawno by\u0142o to niewiele ponad 700 szt. \u2013 ", "Od samego pocz\u0105tku produkcja modelu 3 \u2013 pierwszego samochodu elektrycznego dla mas w ofercie Tesli, przysparza\u0142a sp\u00f3\u0142ce wielu problem\u00f3w. Trudno\u015bci z dostawami komponent\u00f3w, w\u0105skie gard\u0142a i ci\u0105gle niedopasowane linie produkcyjne sprawia\u0142y, \u017ce plan dominacji imperium Muska w rozwoju elektromobilno\u015bci zdawa\u0142 si\u0119 by\u0107 jedynie pobo\u017cnymi \u017cyczeniami. Trudno by\u0142o uwierzy\u0107, \u017ce z fabryk b\u0119dzie wyje\u017cd\u017ca\u0142o chocia\u017c 1000 szt. tego modelu tygodniowo.", "Poprzedni pr\u00f3g produkcyjny osi\u0105gni\u0119to w po\u0142owie pa\u017adziernika \u2013 ", ". Pierwsze\u0144stwo produkcji mia\u0142y dro\u017csze wersje wyposa\u017cenia, co wynika\u0142o z decyzji biznesowej sp\u00f3\u0142ki, \u017ceby wypycha\u0107 najpierw bardziej rentowne egzemplarze. Na najta\u0144sze zapowiadane wersje modelu\u00a0 3 \u2013 kosztuj\u0105ce ok. 35 000 dol. trzeba czeka\u0107 d\u0142u\u017cej.", "."]}
{"url": "https://www.bankier.pl/moto/milosnicy-e-pojazdow-beda-traktowani-jak-rowerzysci-1696/", "title": ["Mi\u0142o\u015bnicy e-pojazd\u00f3w b\u0119d\u0105 traktowani jak rowerzy\u015bci"], "lead": ["Wkr\u00f3tce definicja poj\u0119cia \u201eurz\u0105dzenie transportu osobistego\u201d ma trafi\u0107 do Kodeksu drogowego \u2013 podaje we wtorek \u201eRzeczpospolita\u201d. Chodzi m.in. o hulajnogi elektryczne."], "text": ["Wkr\u00f3tce definicja poj\u0119cia \u201eurz\u0105dzenie transportu osobistego\u201d ma trafi\u0107 do Kodeksu drogowego \u2013 podaje we wtorek \u201eRzeczpospolita\u201d. Chodzi m.in. o hulajnogi elektryczne.", "Jak podaje dziennik trwaj\u0105 prace nad projektem zmian w Kodeksie drogowym. Zgodnie z propozycj\u0105 urz\u0105dzenie transportu osobistego to \u201eurz\u0105dzenie konstrukcyjne przeznaczone do poruszania si\u0119 pieszych, nap\u0119dzane si\u0142\u0105 mi\u0119\u015bni lub za pomoc\u0105 silnika elektrycznego, kt\u00f3rego konstrukcja ogranicza pr\u0119dko\u015b\u0107 jazdy do 25 km/h, a szeroko\u015bci nie przekraczaj\u0105cej w ruchu 0,9 m\u201d.", "Jak zauwa\u017ca gazeta, wprowadzenie takiego przepisu, da mo\u017cliwo\u015b\u0107 korzystaj\u0105cym z tych urz\u0105dze\u0144 do je\u017cd\u017cenia \u015bcie\u017ckami rowerowymi. W obecnym stanie prawnym poruszanie si\u0119 urz\u0105dzeniem typu hulajnoga czy seagway po drogach publicznych, w strefach zamieszkania oraz w strefach ruchu jest zabronione.", "Policjanci reaguj\u0105 na takie wykroczenie pouczeniem lub mandatem karnym od 20 z\u0142 do 500 z\u0142 przypomina \u201eRz\u201d.(PAP)", "nmk/ mark/"]}
{"url": "https://www.bankier.pl/moto/nowe-audi-q3-juz-w-sprzedazy-znamy-ceny-1698/", "title": ["Nowe audi q3 ju\u017c w sprzeda\u017cy. Znamy ceny"], "lead": ["Na polskim rynku dost\u0119pne jest ju\u017c nowe audi q3. Na pocz\u0105tek oferowane jest w trzech wersjach silnikowych: 35 TFSI z manualn\u0105 skrzyni\u0105 bieg\u00f3w, 35 TFSI ze skrzyni\u0105 automatyczn\u0105 S tronic oraz 35 TDI ze skrzyni\u0105 S tronic. Ju\u017c wkr\u00f3tce do tej gamy do\u0142\u0105cz\u0105 kolejne cztery wersje benzynowych i wysokopr\u0119\u017cnych jednostek nap\u0119dowych. W ten spos\u00f3b klienci chc\u0105cy zakupi\u0107 tego kompaktowego SUV\u2019a, b\u0119d\u0105 mieli wyb\u00f3r spo\u015br\u00f3d a\u017c siedmiu wersji silnikowych i skrzy\u0144 bieg\u00f3w. Ceny samochodu rozpoczynaj\u0105 si\u0119 od 139\u00a0300 z\u0142otych."], "text": ["Na polskim rynku dost\u0119pne jest ju\u017c nowe audi q3. Na pocz\u0105tek oferowane jest w trzech wersjach silnikowych: 35 TFSI z manualn\u0105 skrzyni\u0105 bieg\u00f3w, 35 TFSI ze skrzyni\u0105 automatyczn\u0105 S tronic oraz 35 TDI ze skrzyni\u0105 S tronic. Ju\u017c wkr\u00f3tce do tej gamy do\u0142\u0105cz\u0105 kolejne cztery wersje benzynowych i wysokopr\u0119\u017cnych jednostek nap\u0119dowych. W ten spos\u00f3b klienci chc\u0105cy zakupi\u0107 tego kompaktowego SUV\u2019a, b\u0119d\u0105 mieli wyb\u00f3r spo\u015br\u00f3d a\u017c siedmiu wersji silnikowych i skrzy\u0144 bieg\u00f3w. Ceny samochodu rozpoczynaj\u0105 si\u0119 od 139\u00a0300 z\u0142otych.", "Bazowym silnikiem tego modelu jest 1,5-litrowa jednostka benzynowa o mocy 110 kW (150 KM) i 250 Nm momentu obrotowego. Wyposa\u017cona jest ona w uk\u0142ad cylinder on demand, wy\u0142\u0105czaj\u0105cy czasowo przy niskich i umiarkowanych obci\u0105\u017ceniach drugi i trzeci cylinder, co wydatnie wp\u0142ywa na zmniejszenie zu\u017cycia paliwa.", "\nAudi q3 35 TFSI z tym w\u0142a\u015bnie silnikiem i z sze\u015bciobiegow\u0105, manualn\u0105 skrzyni\u0105 bieg\u00f3w (\u015brednie zu\u017cycie paliwa w l/100 km: 6,3 \u2013 6,0; \u015brednia emisja CO", " w g/km: 145 \u2013 139), od 0 do 100 km/h przyspiesza w 9,6 sekundy, a jego pr\u0119dko\u015b\u0107 maksymalna to 211 km/h. Je\u015bli klient wybierze dla tej samej jednostki nap\u0119dowej automatyczn\u0105 skrzyni\u0119 bieg\u00f3w S tronic (\u015brednie zu\u017cycie paliwa w l/100 km: 5,9 \u2013 5,7; \u015brednia emisja CO", " w g/km: 134 \u2013 130), sprint do setki zabiera kompaktowemu SUV\u2019owi 9,2 sekundy, a jego pr\u0119dko\u015b\u0107 maksymalna to 207 km/h.", "Silnik 2.0 TDI o takiej samej mocy 110 kW (150 KM) w wersji audi q3 35 TDI, otwiera ofert\u0119 jednostek wysokopr\u0119\u017cnych. Jego charakterystyczn\u0105 cech\u0105 s\u0105 dwa wa\u0142ki wyr\u00f3wnowa\u017caj\u0105ce w skrzyni korbowej minimalizuj\u0105ce wewn\u0119trzne tarcie oraz wtrysk common-rail o ci\u015bnieniu maksymalnym 2000 bar. \u0141agodnie dzia\u0142aj\u0105ca jednostka dostarcza 340 Nm momentu obrotowego. Silnik ten dost\u0119pny jest", "\nw zestawieniu z siedmiobiegow\u0105, automatyczn\u0105 skrzyni\u0105 bieg\u00f3w S tronic", "\ni z nap\u0119dem na przedni\u0105 o\u015b (\u015brednie zu\u017cycie paliwa w l/100 km: 4,9 \u2013 4,7; \u015brednia emisja CO", " w g/km: 128 \u2013 123). Przyspieszenie do setki zabiera mu 9,2 sekundy, a pr\u0119dko\u015b\u0107 maksymalna to 207 km/h.", "Ju\u017c wkr\u00f3tce na rynku polskim zadebiutuj\u0105 kolejne wersje silnikowe audi q3. Pierwsza z nich, to analogiczna jak powy\u017cej jednostka 35 TDI, ale z sze\u015bciobiegow\u0105 skrzyni\u0105 manualn\u0105 i nap\u0119dem quattro, od 0 do 100 km/h przyspieszaj\u0105ca w 9,3 sekundy i rozwijaj\u0105ca pr\u0119dko\u015b\u0107 maksymaln\u0105 211 km/h.", "Kolejna, to jednostka 2.0 TFSI zestrojona z siedmiobiegow\u0105 skrzyni\u0105 automatyczn\u0105", "\nS tronic i z nap\u0119dem na cztery ko\u0142a quattro. W swej s\u0142abszej wersji wytwarza moc rz\u0119du 140 kW (190 KM) i moment obrotowy 320 Nm. Wyposa\u017cone w ni\u0105 audi q3 40 TFSI (\u015brednie zu\u017cycie paliwa w l/100 km: 7,5 \u2013 7,2; \u015brednia emisja CO", " w g/km: 170 \u2013 164), od 0 do 100 km/h przyspiesza w 7,4 sekundy i rozp\u0119dza si\u0119 maksymalnie do 220 km/h.", "Mocniejsza wersja tego silnika montowana w audi q3 45 TFSI (\u015brednie zu\u017cycie paliwa w l/100 km: 7,6 \u2013 7,3; \u015brednia emisja CO", " w g/km: 173 \u2013 167), ma 169 kW (230 KM) mocy i 350 Nm momentu obrotowego. Do setki przyspiesza o 1,1 sekundy szybciej, a pr\u0119dko\u015b\u0107 maksymalna to 233 km/h.", "Materia\u0142y prasowe", "Wkr\u00f3tce dost\u0119pna b\u0119dzie r\u00f3wnie\u017c mocniejsza wersja silnika 2.0 TDI o mocy 140 kW (190 KM) oznaczona jako audi q3 40 TDI (\u015brednie zu\u017cycie paliwa w l/100 km: 5,6 \u2013 5,5; \u015brednia emisja CO", " w g/km: 148 \u2013 145). Dost\u0119pna b\u0119dzie ona wy\u0142\u0105cznie z nap\u0119dem na cztery ko\u0142a quattro i z dwusprz\u0119g\u0142ow\u0105 skrzyni\u0105 bieg\u00f3w. Jej moment obrotowy rz\u0119du 400 Nm osi\u0105ga szczyt w zakresie od 1750 do 3250 obr./min. Przyspieszenie od 0 do 100 km/h zajmuje jej 8,0 sekund, a pr\u0119dko\u015b\u0107 maksymalna to 221 km/h.", "W wersjach z dwulitrowym silnikiem benzynowym oraz z mocniejsz\u0105 jednostk\u0105 wysokopr\u0119\u017cn\u0105, standardem jest nap\u0119d na cztery ko\u0142a quattro. Daje on nowemu q3 dodatkowe zalety w zakresie przyczepno\u015bci, stabilno\u015bci i dynamiki prowadzenia we wszystkich warunkach drogowych. Jego sercem jest sterowane elektronicznie, hydrauliczne sprz\u0119g\u0142o wielop\u0142ytkowe montowane na tylnej osi. System zarz\u0105dzania uk\u0142adem, w chwili gdy dla przyk\u0142adu samoch\u00f3d sportowo wchodzi w zakr\u0119t, mo\u017ce przekierowa\u0107 cz\u0119\u015b\u0107 momentu obrotowego z osi przedniej na tyln\u0105. Gdy kierowca przyspiesza, moc p\u0142ynnie \u201ewciska\u201d kompaktowego SUV\u2019a w zakr\u0119t. Na granicy osi\u0105g\u00f3w nap\u0119d na cztery ko\u0142a quattro blisko wsp\u00f3\u0142pracuje z uk\u0142adem selektywnego rozdzia\u0142u momentu obrotowego mi\u0119dzy ko\u0142ami, kt\u00f3ry delikatnie przyhamowuje mniej obci\u0105\u017cone ko\u0142a po wewn\u0119trznej stronie zakr\u0119tu, zwi\u0119kszaj\u0105c w ten spos\u00f3b si\u0142\u0119 nap\u0119dow\u0105 k\u00f3\u0142 znajduj\u0105cych si\u0119 po jego stronie zewn\u0119trznej. R\u00f3\u017cnica ta pozwala autu wej\u015b\u0107 precyzyjnie w zakr\u0119t, dok\u0142adnie w tym kierunku, w kt\u00f3rym skr\u0119ci\u0142y ko\u0142a. Rezultat: precyzyjne, neutralne prowadzenie, po\u0142\u0105czone z dynamicznym pokonywaniem zakr\u0119t\u00f3w.", "Podstawowe wersje wyposa\u017ceniowe nowego audi q3 to minimum 139 300 z\u0142. To podstawowa cena wariantu z silnikiem 35 TFSI. Ceny pozosta\u0142ych wariant\u00f3w przedstawiaj\u0105 si\u0119 nast\u0119puj\u0105co:", "\u0179r\u00f3d\u0142o: Audi"]}
{"url": "https://www.bankier.pl/moto/volkswagen-ma-pomysl-na-ekologiczne-paliwo-do-diesle-z-oleju-po-frytkach-1709/", "title": ["Volkswagen ma pomys\u0142 na ekologiczne paliwo do diesla. Z oleju po frytkach"], "lead": ["Volkswagen uwa\u017ca, \u017ce znalaz\u0142 spos\u00f3b na zmniejszenie emisji CO2 przez samochody z silnikami diesela. Paliwo powstaje mi\u0119dzy innymi z ro\u015blinnych t\u0142uszczy kuchennych \u2013 ", "pisze serwis Fleet Europe."], "text": ["Volkswagen uwa\u017ca, \u017ce znalaz\u0142 spos\u00f3b na zmniejszenie emisji CO2 przez samochody z silnikami diesela. Paliwo powstaje mi\u0119dzy innymi z ro\u015blinnych t\u0142uszczy kuchennych \u2013 ", "Nowe, eksperymentalne paliwo testowane od prawie roku zosta\u0142o nazwane R33 BlueDiesel. Ma zapewni\u0107 o 20 proc. ni\u017csz\u0105 emisj\u0119 od standardowego oleju nap\u0119dowego dzi\u0119ki wykorzystaniu biopaliw \u2013 w tym t\u0142uszczy wykorzystywanych w kuchni do sma\u017cenia potrwa. 1/3 jego sk\u0142adu to odnawialne sk\u0142adniki paliwowe.", "Inicjatywa wynika ze wsp\u00f3\u0142pracy Volkswagena, Coburg University i pozosta\u0142ych mniejszych partner\u00f3w. Biopaliwo jest zgodne ze standardem DIN EN 590 dla diesli i spe\u0142nia wszystkie kryteria do uznania go za pe\u0142noprawne paliwo. To oznacza, \u017ce mo\u017cna go bez obaw tankowa\u0107 do samochod\u00f3w z dotychczasowymi silnikami wysokopr\u0119\u017cnymi.", "Zu\u017cyty olej kuchenny wykorzystywany do produkcji paliw R33 BlueDiesel jest oczywi\u015bcie filtrowane, czyszczony i procesowany do formy parafiny lub bio-oleju nap\u0119dowego \u2013 wtedy dopiero jest dodawany do standardowego oleju nap\u0119dowego.", "Wykorzystanie tego biokomponentu do 1/3 obj\u0119to\u015bci ca\u0142ej mieszanki ma gwarantowa\u0107 o 20 proc. ni\u017csz\u0105 emisj\u0119 dwutlenku w\u0119gla podczas spalania. Testy paliwa zako\u0144czy\u0142y si\u0119 sukcesem i mo\u017cna go zatankowa\u0107 w stacjach na terenie siedziby Volkswagena w Wolfsburgu. Trwaj\u0105 prace nad otwarciem dystrybutor\u00f3w R33 BlueDiesel tak\u017ce w innych lokalizacjach.", "Volkswagen jak wida\u0107 nie ustaje w pr\u00f3bach odbudowy swojej marki jako odpowiedzialnego spo\u0142ecznie producenta samochod\u00f3w. Wysi\u0142ki s\u0105 wi\u0119ksze po ujawnieniu w 2015 roku afery dieselgate, w kt\u00f3rej wykryto nieprawid\u0142owo\u015bci w emisji spalin samochod\u00f3w niemieckiego koncernu. Okaza\u0142o si\u0119, \u017ce Volkswagen manipulowa\u0142 pomiarami emisji spalin podczas jazdy i podczas test\u00f3w homologacyjnych. "]}
{"url": "https://www.bankier.pl/moto/znizki-na-paliwo-z-karta-duzej-rodziny-1715/", "title": ["Zni\u017cki na paliwo z Kart\u0105 Du\u017cej Rodziny. Ile zaoszcz\u0119dzisz na tankowaniu?"], "lead": ["Ostatnie tygodnie przynios\u0142y kolejne podwy\u017cki cen paliw. Cena za litr oleju nap\u0119dowego przekroczy\u0142a stawk\u0119 jak\u0105 trzeba zap\u0142aci\u0107 za litr benzyny. Posiadacze Karty Du\u017cej Rodziny mog\u0105 jednak tankowa\u0107 taniej. Oszcz\u0119dno\u015b\u0107 na ka\u017cdym litrze to 8 gr."], "text": ["Ostatnie tygodnie przynios\u0142y kolejne podwy\u017cki cen paliw. Cena za litr oleju nap\u0119dowego przekroczy\u0142a stawk\u0119 jak\u0105 trzeba zap\u0142aci\u0107 za litr benzyny. Posiadacze Karty Du\u017cej Rodziny mog\u0105 jednak tankowa\u0107 taniej. Oszcz\u0119dno\u015b\u0107 na ka\u017cdym litrze to 8 gr.", "Karta Du\u017cej Rodziny jest og\u00f3lnopolskim programem skierowanym do rodzin wielodzietnych. Mog\u0105 z niego korzysta\u0107 te rodziny, kt\u00f3re maj\u0105 tr\u00f3jk\u0119 lub wi\u0119cej dzieci. Zasadnicz\u0105 zalet\u0105 programu s\u0105 zni\u017cki na us\u0142ugi \u015bwiadczone przez instytucje publiczne oraz wybranych przedsi\u0119biorc\u00f3w. Zni\u017cki te zazwyczaj nie s\u0105 du\u017ce, ale regularne korzystanie z karty pozwala zaoszcz\u0119dzi\u0107 na wybranych us\u0142ugach. Karta Du\u017cej Rodziny dost\u0119pna jest w dw\u00f3ch wersjach \u2013 tradycyjnej plastikowej oraz w formie aplikacji instalowanej w telefonie kom\u00f3rkowym.", "Jedn\u0105 z bran\u017c, kt\u00f3ra udost\u0119pnia rabaty dla rodzin wielodzietnych jest bran\u017ca paliwowa. Cztery du\u017ce sieci oferuj\u0105 zni\u017cki na paliwo, us\u0142ugi gastronomiczne i myjni\u0119. Na rabat mog\u0105 liczy\u0107 kierowcy, kt\u00f3rzy zajad\u0105 na stacje Circle K, Lotos, Orlen i Shell.", "Ka\u017cda z czterech sieci proponuje rabat na podstawowe paliwa \u2013 benzyn\u0119 i diesla w wysoko\u015bci 8 gr na litrze. R\u00f3\u017cnice pojawiaj\u0105 si\u0119 natomiast przy cenach paliw premium. Najwi\u0119kszy rabat proponuje Circle K \u2013 minus 15 groszy na litrze paliw milesPLUS. Na stacjach Orlen, LOTOS i Shell rabat ten wynosi 10 gr.", "Posiadacze Karty Du\u017cej Rodziny mog\u0105 te\u017c liczy\u0107 na 20 proc. zni\u017cki obejmuj\u0105ce ofert\u0119 gastronomiczn\u0105 dost\u0119pn\u0105 na stacjach. W sieci Circle K rabat obejmuje produkty z kawiarki, ciastka przygotowywane na stacji oraz produkty hot food, na stacjach Lotos i Lotos Optima produkty dost\u0119pne na Cafe Punkt, na Orlenie produkty Stop Cafe, a na Shellu rabat obejmuje wybrane produkty spo\u017cywcze.", "Circle K oferuje te\u017c najwy\u017cszy rabat na myjnie. Z 25 proc. zni\u017cki skorzystaj\u0105 kierowcy, kt\u00f3rzy wybior\u0105 programy Optimum, Premium, Premium ShineTecs i +RainTecs. Na stacjach Lotos i Orlen rabat wynosi 20 proc. na wszystkie programy, a kierowcy myj\u0105cy auta na przy stacjach Shell mog\u0105 skorzysta\u0107 z program\u00f3w Perfect Shine, Lux Plus lub Lux za 29,99 z\u0142.", "Rabaty na stacjach paliw dla posiadaczy Karty Du\u017cej Rodziny", "\u0179r\u00f3d\u0142o: strony internetowe stacji paliw, Bankier.pl", "Z wielkiej pi\u0105tki wy\u0142amuje si\u0119 tylko sie\u0107 BP, kt\u00f3re nie ma rabat\u00f3w dla posiadaczy KDR. Jak poinformowa\u0142o redakcj\u0119 Bankier.pl biuro prasowe sp\u00f3\u0142ki, firma pracuje ju\u017c jednak nad programem rabat\u00f3w dla posiadaczy karty."]}
{"url": "https://www.bankier.pl/moto/nowy-model-fiata-postanie-w-tychach-1728/", "title": ["Nowy model Fiata powstanie w Tychach"], "lead": ["W Tychach b\u0119dzie produkowany nowy model Fiata. Og\u0142osili to zarz\u0105dzaj\u0105cy grup\u0105 Fiat Chrysler Automobiles podczas spotkania z reprezentacj\u0105 zwi\u0105zk\u00f3w zawodowych."], "text": ["W Tychach b\u0119dzie produkowany nowy model Fiata. Og\u0142osili to zarz\u0105dzaj\u0105cy grup\u0105 Fiat Chrysler Automobiles podczas spotkania z reprezentacj\u0105 zwi\u0105zk\u00f3w zawodowych.", "Podczas spotkania Mike Manley, prezes FCA, i Pietro Gorlier, dyrektor operacyjny regionu obejmuj\u0105cego m.in. Europ\u0119 regionu EMEA, przedstawili plany na przysz\u0142o\u015b\u0107 dotycz\u0105ce zak\u0142ad\u00f3w produkcyjnych, kt\u00f3re wynikaj\u0105 bezpo\u015brednio ze strategii na lata 2018-22 przedstawionej w czerwcu przez zmar\u0142ego pod koniec lipca Sergio Marchionne.", "\u2013 Zak\u0142ad w Polsce jest dla nas bardzo wa\u017cny. To w\u0142a\u015bnie tam s\u0105 produkowane tak istotne dla FCA modele, jak Fiat 500 i Lancia Ypsilon. Na pewno w Tychach ulokujemy produkcj\u0119 nowych modeli, pracujemy nad tym \u2013 powiedzia\u0142 Pietro Gorlier. \u2013 Teoretycznie Panda mog\u0142aby wr\u00f3ci\u0107 do Polski, jak m\u00f3wi\u0142o si\u0119 o tym wcze\u015bniej, ale nie w tej chwili. My\u015bl\u0119, \u017ce mamy te\u017c inne modele samochod\u00f3w, kt\u00f3re prawdopodobnie mog\u0142aby produkowa\u0107 fabryka FCA w Polsce \u2013 m\u00f3wi\u0142 podczas spotkania dyrektor operacyjny.", "Dyrektor Operacyjny Regionu EMEA, Pietro Gorlier, zaprezentowa\u0142 wdro\u017cenie planu przemys\u0142owego we W\u0142oszech, kt\u00f3ry przewiduje wprowadzenie 13 nowych lub restylizowanych modeli w latach 2019-2021, jak r\u00f3wnie\u017c uruchomienie produkcji nowych silnik\u00f3w z szerokim zastosowaniem technologii hybrydowej i elektrycznej.", "\u0141\u0105czna warto\u015b\u0107 inwestycji we W\u0142oszech wed\u0142ug planu ma wynie\u015b\u0107 ponad 5 mld euro w latach 2019-21."]}
{"url": "https://www.bankier.pl/moto/tchorzewski-do-2021-r-powstanie-siec-punktow-ladowania-samochodow-elektrycznych-1733/", "title": ["Tch\u00f3rzewski: do 2021 r. powstanie sie\u0107 punkt\u00f3w \u0142adowania samochod\u00f3w elektrycznych"], "lead": ["W ci\u0105gu najbli\u017cszych dw\u00f3ch lat \u2013 do 2021 roku \u2013 w Polsce powstanie sie\u0107 punkt\u00f3w \u0142adowania samochod\u00f3w elektrycznych, pozwalaj\u0105ca na swobodne poruszanie si\u0119 autem elektrycznym po kraju \u2013 zadeklarowa\u0142 we wtorek minister energii Krzysztof Tch\u00f3rzewski."], "text": ["W ci\u0105gu najbli\u017cszych dw\u00f3ch lat \u2013 do 2021 roku \u2013 w Polsce powstanie sie\u0107 punkt\u00f3w \u0142adowania samochod\u00f3w elektrycznych, pozwalaj\u0105ca na swobodne poruszanie si\u0119 autem elektrycznym po kraju \u2013 zadeklarowa\u0142 we wtorek minister energii Krzysztof Tch\u00f3rzewski.", "\u201eW ci\u0105gu najbli\u017cszych dw\u00f3ch lat w Polsce b\u0119dzie sie\u0107 punkt\u00f3w \u0142adowania samochod\u00f3w elektrycznych. Kto zechce do Polski przyjecha\u0107 w 2021 roku, b\u0119dzie m\u00f3g\u0142 si\u0119 swobodnie porusza\u0107 po ca\u0142ym kraju i zawsze znajdzie miejsce, je\u017celi mu si\u0119 roz\u0142aduje bateria, gdzie b\u0119dzie m\u00f3g\u0142 j\u0105 na\u0142adowa\u0107\u201d \u2013 zapewni\u0142 szef resortu energii podczas jednej z dyskusji towarzysz\u0105cych szczytowi klimatycznemu COP24 w Katowicach.", "\u201ePraktycznie \u2013 my\u015bl\u0119, \u017ce ju\u017c w 2020 roku (kierowca) b\u0119dzie m\u00f3g\u0142 si\u0119 porusza\u0107; niekt\u00f3re trasy g\u0142\u00f3wne s\u0105 ju\u017c do tego przystosowywane\u201d \u2013 doda\u0142 minister, wymieniaj\u0105c stworzenie sieci punkt\u00f3w \u0142adowania w\u015br\u00f3d priorytet\u00f3w i podstaw rozwoju polskiej elektromobilno\u015bci.", "\u201eMog\u0119 obieca\u0107, \u017ce w 2021 r. zostan\u0105 stworzone warunki ku temu, \u017ceby\u015bmy mogli to zadanie wykona\u0107. W tej sprawie prowadzimy ju\u017c konkretne rozmowy, \u017ceby tak si\u0119 sta\u0142o\u201d \u2013 m\u00f3wi\u0142 Tch\u00f3rzewski.", "Rozw\u00f3j elektromobilno\u015bci zaliczy\u0142 do priorytet\u00f3w obecnego rz\u0105du. \u201eD\u0105\u017cymy do tego, \u017ceby elektromobilno\u015b\u0107, z punktu widzenia technologicznego, w mo\u017cliwie szybkim czasie sta\u0142a si\u0119 w Polsce faktem (\u2026). Podchodzimy do tego bardzo powa\u017cnie\u201d \u2013 powiedzia\u0142.", "Minister energii przypomnia\u0142, \u017ce transport odpowiada za ponad 20 proc. emisji gaz\u00f3w cieplarnianych, z czego znaczna cz\u0119\u015b\u0107 pochodzi z przewoz\u00f3w drogowych.", "Tch\u00f3rzewski oceni\u0142, \u017ce stworzono ju\u017c ramy prawne dla rozwoju elektromobilno\u015bci, od pocz\u0105tku przysz\u0142ego roku za\u015b dzia\u0142ania w tej dziedzinie b\u0119d\u0105 finansowane tak\u017ce z Funduszu Niskoemisyjnego Transportu.", "Przygotowywane s\u0105 kolejne regulacje prawne w tej dziedzinie \u2013 m.in. powstanie nowy zaw\u00f3d \u2013 \u0142adowacz aut elektrycznych, ustalone zostan\u0105 tak\u017ce zasady sprzeda\u017cy energii do \u0142adowania samochod\u00f3w na zasadzie us\u0142ugi. (PAP)", "autor: Marek B\u0142o\u0144ski", "mab/ amac/"]}
{"url": "https://www.bankier.pl/moto/nowe-renault-kadjar-juz-w-polsce-1736/", "title": ["Nowe renault kadjar ju\u017c w Polsce"], "lead": [], "text": []}
{"url": "https://www.bankier.pl/moto/internet-sprzyja-postawom-eko-rzadziej-wybieramy-silniki-diesla-online-1744/", "title": ["Internet sprzyja postawom \u201eeko\u201d \u2013 rzadziej wybieramy silniki diesla online"], "lead": ["Tylko 14% os\u00f3b leasinguj\u0105cych lub wynajmuj\u0105cych samoch\u00f3d przez internet wybiera silnik diesla \u2013 wynika z danych serwisu carsmile. To dwukrotnie mniej ni\u017c wynosi udzia\u0142 diesla w \u0142\u0105cznych zakupach nowych aut w Polsce. Wyb\u00f3r silnika benzynowego to oszcz\u0119dno\u015b\u0107 kilku tysi\u0119cy z\u0142otych w okresie 3 lub 5 lat u\u017cytkowania pojazdu \u2013 szacuje serwis."], "text": ["Tylko 14% os\u00f3b leasinguj\u0105cych lub wynajmuj\u0105cych samoch\u00f3d przez internet wybiera silnik diesla \u2013 wynika z danych serwisu carsmile. To dwukrotnie mniej ni\u017c wynosi udzia\u0142 diesla w \u0142\u0105cznych zakupach nowych aut w Polsce. Wyb\u00f3r silnika benzynowego to oszcz\u0119dno\u015b\u0107 kilku tysi\u0119cy z\u0142otych w okresie 3 lub 5 lat u\u017cytkowania pojazdu \u2013 szacuje serwis.", "Wed\u0142ug danych NIK, transport odpowiada za ponad 32% emisji tlenk\u00f3w azotu. Problem widoczny jest przede wszystkim w du\u017cych aglomeracjach, a jego sprawc\u0105 s\u0105 w g\u0142\u00f3wnej mierze silniki diesla, wydzielaj\u0105ce kilkukrotnie wi\u0119cej tego rodzaju zwi\u0105zk\u00f3w ni\u017c silniki benzynowe. Spaliny zatruwaj\u0105 te\u017c atmosfer\u0119 tzw. cz\u0105stkami sta\u0142ymi. W przypadku tego typu zanieczyszcze\u0144 motoryzacja ust\u0119puje jednak pola kominom, emituj\u0105cym znacznie wi\u0119cej cz\u0105stek sta\u0142ych ni\u017c silniki samochodowe.", "W ostatnich latach kraje UE wprowadzaj\u0105 coraz bardziej restrykcyjne normy emisji spalin, aby ograniczy\u0107 wydzielanie szkodliwych zwi\u0105zk\u00f3w, a tak\u017ce zniwelowa\u0107 r\u00f3\u017cnice w szkodliwo\u015bci r\u00f3\u017cnych rodzaj\u00f3w silnik\u00f3w. W efekcie, silniki diesla najnowszej generacji, spe\u0142niaj\u0105ce normy Euro 6.2, nie odbiegaj\u0105 ju\u017c parametrami emisyjnymi od silnik\u00f3w benzynowych, a nawet przewy\u017cszaj\u0105 je pod niekt\u00f3rymi wzgl\u0119dami, np. wydzielania tlenk\u00f3w w\u0119gla czy w\u0119glowodor\u00f3w.", "Nie zmienia to jednak faktu, \u017ce z\u0142a opinia o silnikach diesla, w Polsce pot\u0119gowana dostojnym wiekem \u201etrucicieli\u201d, sprawia, \u017ce silniki te s\u0105 w odwrocie. Kolejni producenci planuj\u0105 wycofanie diesli ze sprzeda\u017cy, a du\u017ce aglomeracje takie jak Pary\u017c, Ateny czy Madryt zapowiadaj\u0105 znaczne ograniczenie ruchu pojazd\u00f3w z silnikami wysokopr\u0119\u017cnymi t do roku 2025. Zakaz wjazdu dla diesli do centr\u00f3w miast wprowadzi\u0142y ju\u017c Frankfurt, Stuttgart, a ostatnio Berlin.", "Rosn\u0105ca niech\u0119\u0107 do silnik\u00f3w wysokopr\u0119\u017cnych ma ju\u017c odzwierciedlenie w statystykach rejestracji w naszym kraju. O ile jeszcze w roku 2017 udzia\u0142 diesla stanowi\u0142 prawie 35% rejestracji og\u00f3\u0142em, to po dziewi\u0119ciu miesi\u0105cach tego roku spad\u0142 do 31%.", "A jak to wygl\u0105da w przypadku zakup\u00f3w dokonywanych przez internet? Dane zebrane przez carsmile.pl, internetow\u0105 platform\u0119 za po\u015brednictwem kt\u00f3rej mo\u017cna wynaj\u0105\u0107 i wyleasingowa\u0107 samoch\u00f3d, dowodz\u0105, \u017ce osoby u\u017cytkuj\u0105ce auto na zasadzie abonamentu oraz dokonuj\u0105cy wyboru i zakupu pojazdu przez internet, wykazuj\u0105 si\u0119 du\u017co bardziej ekologicznym podej\u015bciem ni\u017c ca\u0142y rynek. Udzia\u0142 aut z silnikiem diesla w dotychczasowej liczbie um\u00f3w zawartych przez carsmile.pl (od czerwca do listopada) jest dwukrotnie mniejszy ni\u017c na ca\u0142ym rynku. Wy\u017cszy jest za to odsetek samochod\u00f3w z silnikiem benzynowym oraz hybrydowym. Jest to tym bardziej zaskakuj\u0105ce, \u017ce ok. 75% klient\u00f3w carsmile stanowi\u0105 osoby prowadz\u0105ce w\u0142asne firmy, a w przypadku zakup\u00f3w firmowych, udzia\u0142 diesla w Polsce jest jeszcze wi\u0119kszy ni\u017c dla ca\u0142ego rynku i wynosi ponad 38% wg danych CEPiK za pierwszych 9 miesi\u0119cy br.", "Czy ograniczony popyt na diesle w przypadku os\u00f3b korzystaj\u0105cych z platform internetowych wynika z troski o \u015brodowisko naturalne? Po cz\u0119\u015bci tak, jednak jeszcze wa\u017cniejszym argumentem przeciw silnikom wysokopr\u0119\u017cnym mo\u017ce by\u0107 rachunek ekonomiczny. Silniki benzynowe s\u0105 ta\u0144sze od tych nap\u0119dzanych rop\u0105. R\u00f3\u017cnica wynosi od oko\u0142o 4 tys. z\u0142 w przypadku silnik\u00f3w o pojemno\u015bci 1,4-1,6 litra do ponad 9 tys. z\u0142 dla pojemno\u015bci 2 litr\u00f3w. Dodatkowo musimy uwzgl\u0119dni\u0107 koszty eksploatacji, kt\u00f3rych g\u0142\u00f3wn\u0105 pozycj\u0105 s\u0105 wydatki na paliwo. To kryterium ewidentnie gra na korzy\u015b\u0107 diesli, kt\u00f3re pal\u0105 od 1 do 2 litr\u00f3w mniej na 100 km ni\u017c ich benzynowe odpowiedniki o podobnym litra\u017cu i mocy. Opr\u00f3cz tego, cena oleju nap\u0119dowego przez d\u0142ugi czas by\u0142a ni\u017csza od ceny benzyny, dzi\u0119ki czemu koszty u\u017cytkowania ulega\u0142y dalszemu obni\u017ceniu w por\u00f3wnaniu z samochodami benzynowymi. Obecnie jednak ceny paliw praktycznie wyr\u00f3wna\u0142y si\u0119. Przyjmuj\u0105c jednakow\u0105 stawk\u0119 5 z\u0142 za litr obu paliw, r\u00f3\u017cnica w cenie silnik\u00f3w zostanie pokryta po przejechaniu oko\u0142o 90 tys. kilometr\u00f3w, co przeci\u0119tnemu u\u017cytkownikowi zajmie w przybli\u017ceniu 5-6 lat.", "Do por\u00f3wnania wybrano model Hyundai i30 kombi w wersji GO! Plus DCT, kt\u00f3ry jest dost\u0119pny zar\u00f3wno z silnikiem wysokopr\u0119\u017cnym 1.6 o mocy 110 KM jak i benzynowym 1.4 T o mocy 140 KM. Cena zakupu diesla jest wy\u017csza o oko\u0142o 4 tys. z\u0142. W analizie uwzgl\u0119dniono wydatki zwi\u0105zane z: wp\u0142at\u0105 wst\u0119pn\u0105 przy leasingu wynosz\u0105c\u0105 ok. 10% warto\u015bci ceny samochodu, sp\u0142at\u0105 rat leasingowych, kwot\u0105 wykupu i kosztami paliwa. Poni\u017csze zestawienia prezentuj\u0105 rachunek ekonomiczny obu aut w leasingu dla okres\u00f3w 3 i 5 lat.", "W analizowanych przypadkach koszty zwi\u0105zane z leasingiem samochodu z silnikiem diesla s\u0105 wy\u017csze o 4,6 lub 4,9 tys. tys. z\u0142, w zale\u017cno\u015bci od okresu umowy, co mniej wi\u0119cej odpowiada r\u00f3\u017cnicy w cenie zakupu nowych samochod\u00f3w. Przy za\u0142o\u017ceniu rocznego przebiegu na poziomie 20 tys. km, r\u00f3\u017cnicy w spalaniu 1,2 l/100 km, silnik diesla okazuje si\u0119 bardziej oszcz\u0119dny przynosz\u0105c wymiern\u0105 korzy\u015b\u0107 finansow\u0105 w kwocie 2,4 tys. z\u0142 dla okresu 3-letniego i ponad 4 tys. z\u0142 dla 5-letniego. Oszcz\u0119dno\u015bci na paliwie nie kompensuj\u0105 jednak \u201enadp\u0142aty\u201d w koszcie leasingu dro\u017cszego auta z silnikiem diesla, co oznacza, \u017ce inwestycja w silnik wysokopr\u0119\u017cny nie zwr\u00f3ci si\u0119 ani w okresie 3, ani 5 lat dla przyj\u0119tych za\u0142o\u017ce\u0144.", "Carsmile.pl", "Aby dope\u0142ni\u0107 szacunki, analitycy carsmile.pl sprawdzili, co stanie si\u0119 po okresie leasingu. Przyj\u0119li, \u017ce samochody zostan\u0105 sprzedane po cenie rynkowej, co pozwoli zamkn\u0105\u0107 bilans inwestycji w dwa rodzaje silnika. Warto tu zwr\u00f3ci\u0107 uwag\u0119 na fakt, \u017ce ceny pojazd\u00f3w u\u017cywanych z silnikiem diesla i benzynowym s\u0105 zbli\u017cone. Niezale\u017cnie od badanego okresu, rachunek ekonomiczny wskazuje na korzy\u015b\u0107 z zakupu pojazdu z silnikiem benzynowym. Wynosi ona w obu badanych przypadkach ok. 2 tys. z\u0142.", "Warto zwr\u00f3ci\u0107 uwag\u0119 na fakt, \u017ce kluczowa w analizie jest cena paliwa. Olej nap\u0119dowy by\u0142 kilka lat temu du\u017co ta\u0144szy ni\u017c benzyna. Dzisiaj jest odwrotnie, cena za litr ON wynosi 5,33 z\u0142 a Pb95 \u2013 5,07 z\u0142 (ceny brutto). Wystarczy by cena ON spad\u0142a do 4 z\u0142, a bilans ekonomiczny przesunie si\u0119 na korzy\u015b\u0107 diesla (500 z\u0142 dla okresu 3 lat i ponad 2 tys. z\u0142 dla 5 lat).", "\u0179r\u00f3d\u0142o: Carsmile.pl"]}
{"url": "https://www.bankier.pl/moto/general-motors-zwolni-147-tys-pracownikow-1614/", "title": ["General Motors zwolni 14,7 tys. pracownik\u00f3w"], "lead": ["General Motors og\u0142osi\u0142 w poniedzia\u0142ek, \u017ce zamknie pi\u0119\u0107 fabryk w Ameryce P\u00f3\u0142nocnej, co b\u0119dzie skutkowa\u0142o zwolnieniem ponad 14 tys. os\u00f3b. Decyzja zosta\u0142a podj\u0119ta po to, aby m\u00f3c skoncentrowa\u0107 si\u0119 na produkcji aut elektrycznych \u2013 ", "podaje New York Times", "."], "text": ["General Motors og\u0142osi\u0142 w poniedzia\u0142ek, \u017ce zamknie pi\u0119\u0107 fabryk w Ameryce P\u00f3\u0142nocnej, co b\u0119dzie skutkowa\u0142o zwolnieniem ponad 14 tys. os\u00f3b. Decyzja zosta\u0142a podj\u0119ta po to, aby m\u00f3c skoncentrowa\u0107 si\u0119 na produkcji aut elektrycznych \u2013 ", ".", "Opr\u00f3cz zak\u0142adu monta\u017cowego w Lordstown, ci\u0119cia dotycz\u0105 fabryk w Michigan, Maryland i kanadyjskiej prowincji Ontario.Kadra in\u017cynieryjna w Ameryce P\u00f3\u0142nocnej zostanie zredukowana o 15 proc., czyli o oko\u0142o 8 tys. miejsc pracy.\u00a0Oko\u0142o 6000 pracownik\u00f3w fabryki mo\u017ce straci\u0107 prac\u0119 w USA i Kanadzie.\u00a0 Jak podaje \u201eNYT\u201d, cz\u0119\u015b\u0107 redukcji koszt\u00f3w jest wynikiem spowolnienia sprzeda\u017cy nowych samochod\u00f3w.", "GM planuje tak\u017ce wstrzyma\u0107 budow\u0119 kilku modeli obecnie montowanych w tych trzech zak\u0142adach, w tym Chevrolet Cruze, Cadillac CT6 i Buick LaCrosse. Producent samochod\u00f3w powiedzia\u0142, \u017ce przeniesie wi\u0119cej inwestycji na pojazdy elektryczne i autonomiczne.", "GM zapowiedzia\u0142, \u017ce ci\u0119cia spowoduj\u0105 wzrost wolnych przep\u0142yw\u00f3w pieni\u0119\u017cnych w segmencie motoryzacyjnym o 6 mld dol. do ko\u0144ca 2020 roku tym samym b\u0119d\u0105 skutkowa\u0142y jednorazowymi op\u0142atami do 3,8 mld dol. w czwartym kwartale tego roku i pierwszym kwartale 2019 roku.", "GM t\u0142umaczy zwolnienia: \u201eaby stawi\u0107 temu czo\u0142a, podczas gdy firma jest silna i podczas gdy gospodarka jest silna\u201d, powiedzia\u0142a prezes Mary Barra, cytowana przez The Independent."]}
{"url": "https://www.bankier.pl/moto/wroclawska-wypozyczalnia-elektrykow-podsumowuje-rok-rozbudowy-floty-nie-bedzie-1623/", "title": ["Wroc\u0142awska wypo\u017cyczalnia \u201eelektryk\u00f3w\u201d podsumowuje rok. \u201eRozbudowy floty nie b\u0119dzie\u201d"], "lead": ["Wroc\u0142awska wypo\u017cyczalnia samochod\u00f3w elektrycznych Vozilla podsumowa\u0142a rok dzia\u0142alno\u015bci. Pomimo zadowalaj\u0105cych wynik\u00f3w i wzrastaj\u0105cej popularno\u015bci miejskich elektryk\u00f3w rozbudowy floty nie b\u0119dzie."], "text": ["Wroc\u0142awska wypo\u017cyczalnia samochod\u00f3w elektrycznych Vozilla podsumowa\u0142a rok dzia\u0142alno\u015bci. Pomimo zadowalaj\u0105cych wynik\u00f3w i wzrastaj\u0105cej popularno\u015bci miejskich elektryk\u00f3w rozbudowy floty nie b\u0119dzie.", "\u2013 Je\u015bli chodzi o rozbudow\u0119, to prawdopodobnie do niej nie dojdzie. Nadal b\u0119dziemy je\u017adzili na dwustu dost\u0119pnych obecnie samochodach \u2013 powiedzia\u0142 Mi\u0142osz Franaszek, dyrektor architektury systemowej i wsparcia sprzeda\u017cy w Enigmie, warszawskiej sp\u00f3\u0142ce stoj\u0105cej za systemem Vozilli.", "\u2013 Wroc\u0142aw pozostaje miastem, w kt\u00f3rym dzia\u0142a najwi\u0119ksza sie\u0107 wypo\u017cyczalni samochod\u00f3w elektrycznych w Polsce \u2013 podkre\u015bla\u0142 podczas konferencji podsumowuj\u0105cej rok dzia\u0142alno\u015bci systemu Jacek Sutryk, prezydent Wroc\u0142awia. Mimo to wypo\u017cyczalnia nie zwi\u0119kszy si\u0119 pod wzgl\u0119dem liczby samochod\u00f3w do wypo\u017cyczenia.", "Nie oznacza to jednak, \u017ce w najbli\u017cszym czasie nic w kontek\u015bcie floty wroc\u0142awskiej wypo\u017cyczalni \u201eelektryk\u00f3w\u201d si\u0119 nie zmieni. Franaszek zdradza, \u017ce dostawca us\u0142ugi intensywnie my\u015bli nad unowocze\u015bnieniem floty i wyposa\u017ceniu jej w nowsze egzemplarze samochod\u00f3w nap\u0119dzanych silnikami elektrycznymi.", "Nie wiadomo jednak, czy brak rozwoju floty pod wzgl\u0119dem wolumenu dost\u0119pnych samochod\u00f3w nie odbije si\u0119 na komforcie u\u017cytkowania dla klient\u00f3w. Tych przybywa coraz szybciej. Od 4 listopada 2017 roku, czyli od startu Vozilli, do 10 maja 2018 roku liczba przejechanych flotowymi nissanami leaf kilometr\u00f3w przekroczy\u0142a 1 mln. Kolejny milion przekroczono ju\u017c nieco szybciej, bo po 5, a nie ponad 6 miesi\u0105cach. Po 12 miesi\u0105cach funkcjonowania us\u0142ugi w systemie Vozilli zarejestrowa\u0142o si\u0119 50\u00a0000 u\u017cytkownik\u00f3w, kt\u00f3rzy \u0142\u0105cznie przejechali 2,3 mln kilometr\u00f3w. W sumie klienci wypo\u017cyczyli samochody ok. 320\u00a0000 razy i sp\u0119dzili w samochodach sieci ponad 84\u00a0000 godzin.", "Co ciekawe, Vozilla chwali si\u0119, \u017ce jej us\u0142ugi ciesz\u0105 si\u0119 poparciem tak\u017ce starszych Wroc\u0142awian \u2013 najstarsi u\u017cytkownicy liczyli 81 lat (w\u015br\u00f3d m\u0119\u017cczyzn) i 71 lat (w\u015br\u00f3d kobiet). Jak podkre\u015bli\u0142 jednak Franaszek, nie korzystali oni z aut zbyt cz\u0119sto. Najlepiej idea wypo\u017cyczalni samochod\u00f3w elektrycznych przyj\u0119\u0142a si\u0119 w\u015br\u00f3d 24-30-latk\u00f3w.", "Ju\u017c od startu Vozilli pojawi\u0142o si\u0119 jednak kilka kontrowersji wok\u00f3\u0142 dzia\u0142alno\u015bci systemu. Najpierw problemem by\u0142 brak orygina\u0142\u00f3w dowod\u00f3w rejestracyjnych pojazd\u00f3w w samochodach (kt\u00f3ry szybko uda\u0142o si\u0119 rozwi\u0105za\u0107 na poziomie prawa). Potem problematyczne sta\u0142y si\u0119 wydzielone zielone koperty, kt\u00f3re mia\u0142y by\u0107 miejscami parkingowymi wy\u0142\u0105cznie dla \u201eelektryk\u00f3w\u201d brandowanych logotypami Vozilli. Sprawa od kilku miesi\u0119cy wci\u0105\u017c pozostaje w toku i wed\u0142ug prawodawcy parkowanie na tych miejscach ka\u017cdym innym samochodem nie jest wykroczeniem. Wynika to z tego, \u017ce zielona koperta nie jest znakiem drogowym uwzgl\u0119dnionym w rozporz\u0105dzeniu ministra.", "Na t\u0119 chwil\u0119 planowane jest rozwi\u0105zanie zast\u0119pcze. Jak zdradzi\u0142 Franaszek, miasto planuje kampani\u0119 spo\u0142eczno\u015bciow\u0105, w kt\u00f3rej zwr\u00f3ci si\u0119 do mieszka\u0144c\u00f3w z pro\u015bb\u0105 o pozostawianie zielonych miejsc parkingowych pustych dla samochod\u00f3w Vozilli.", "Przedstawiciele Vozilli s\u0105 zadowoleni z tego, jak system wypo\u017cyczalni samochod\u00f3w elektrycznych przenikn\u0105\u0142 do tkanki miejskiej Wroc\u0142awia. \u2013 Ten pierwszy rok dzia\u0142alno\u015bci by\u0142 lepszy ni\u017c si\u0119 spodziewali\u015bmy. My\u015bleli\u015bmy, \u017ce b\u0119dziemy musieli d\u0142u\u017cej i ci\u0119\u017cej walczy\u0107 o zainteresowanie mieszka\u0144c\u00f3w \u2013 podsumowa\u0142 Franaszek.", "fot. MG/Bankier.pl", "Jednak jak w przypadku ka\u017cdej innowacji, pojawi\u0142y si\u0119 r\u00f3wnie\u017c problemy. Franaszek wskazuje, \u017ce najcz\u0119stsz\u0105 przyczyn\u0105 zg\u0142osze\u0144 jest nietypowe umiejscowienie hamulca r\u0119cznego w nissanach, kt\u00f3re zasilaj\u0105 flot\u0119 Vozilli. Jak m\u00f3wi, pracownicy obs\u0142ugi klienta do dzi\u015b instruuj\u0105 u\u017cytkownik\u00f3w, \u017ce jest to peda\u0142 schowany pod lew\u0105 nog\u0105 kierowcy, a nie d\u017awignia w s\u0105siedztwie przek\u0142adni skrzyni bieg\u00f3w, jak wi\u0119kszo\u015b\u0107 jest przyzwyczajona.", "To czym przedstawiciele wypo\u017cyczalni byli zaskoczenie to dba\u0142o\u015b\u0107 mieszka\u0144c\u00f3w o samochody Vozilli. Nie spotkano si\u0119 z przypadkami dewastacji aut do wypo\u017cyczania. G\u0142\u00f3wnym problem s\u0105 jedynie w\u0142a\u015bciciele zwierz\u0105t, kt\u00f3rzy przewo\u017c\u0105 swoich podopiecznych bez odpowiednich kontener\u00f3w podr\u00f3\u017cnych.", "B\u0119d\u0105c na miejscu, zapytali\u015bmy Mi\u0142osza Franaszka tak\u017ce o to, jak cz\u0119sto wypo\u017cyczane samochody s\u0105 uczestnikami zdarze\u0144 drogowych. \u2013 Faktycznie zdarza si\u0119 to cz\u0119\u015bciej ni\u017c by\u015bmy chcieli. To jest zawsze k\u0142opot, bo samochody s\u0105 potem wy\u0142\u0105czone z ruchu. Na szcz\u0119\u015bcie nie zdarzy\u0142y si\u0119 przypadki udzia\u0142u u\u017cytkownik\u00f3w Vozilli w powa\u017cnym wypadku \u2013 odpowiada Franaszek. Dodaje, \u017ce liczy na popraw\u0119 tej sytuacji wraz z coraz wi\u0119ksz\u0105 \u015bwiadomo\u015bci\u0105 u\u017cytkownik\u00f3w.", "Niestety w wi\u0119kszo\u015bci przypadk\u00f3w st\u0142uczki samochodami Vozilli wynikaj\u0105 z winy samych u\u017cytkownik\u00f3w \u2013 ocenia Franaszek. Nie uwa\u017ca tego jednak za istotny wska\u017anik. Te samochody ci\u0105gle s\u0105 w ruchu, a wi\u0119c statystycznie cz\u0119\u015bciej b\u0119d\u0105 bra\u0142y udzia\u0142 w zdarzeniach drogowych.", "Do ka\u017cdego zdarzenia drogowego wysy\u0142any jest pracownik Vozilli. \u2013 To w naszym interesie jest, \u017ceby jak najszybciej przywr\u00f3ci\u0107 samoch\u00f3d do ponownego u\u017cytku \u2013 komentuje Franaszek. Problemem s\u0105 sytuacje, kiedy u\u017cytkownicy uciekaj\u0105 z miejsca zdarzenia. Jak m\u00f3wi przedstawiciel Enigmy, zdarzy\u0142o si\u0119 to jednak 1-2 razy w ci\u0105gu ca\u0142ego roku. Wtedy te czynno\u015bci si\u0119 wyd\u0142u\u017caj\u0105, bo sp\u00f3\u0142ka nie ma \u015bwiadomo\u015bci, \u017ce co\u015b jest nie tak z pojazdem."]}
{"url": "https://www.bankier.pl/moto/zalamanie-sprzedazy-tesli-w-chinach-1640/", "title": ["Za\u0142amanie sprzeda\u017cy Tesli w Chinach"], "lead": [], "text": ["Wed\u0142ug Chi\u0144czyk\u00f3w, w ubieg\u0142ym miesi\u0105cu za Murem sprzedano zaledwie 211 tesli, o 70 proc. mniej ni\u017c w pa\u017adzierniku ubieg\u0142ego roku. Amerykanie s\u0105 innego zdania. Rzecznik Tesli stwierdzi\u0142, \u017ce obliczenia s\u0105 ra\u017c\u0105co niedok\u0142adne i znacz\u0105co r\u00f3\u017cni\u0105 si\u0119 od rzeczywisto\u015bci. Doda\u0142 jednak, \u017ce sp\u00f3\u0142ka nie ujawnia regionalnych ani miesi\u0119cznych wynik\u00f3w sprzeda\u017cy.", "W pa\u017adzierniku Tesla informowa\u0142a, \u017ce jej dzia\u0142alno\u015bci w Pa\u0144stwie \u015arodka ci\u0105\u017cy wojna handlowa mi\u0119dzy Waszyngtonem a Pekinem. W lipcu Chi\u0144czycy podnie\u015bli c\u0142a na samochody sprowadzane z USA do 40 proc. Pojazdy sprowadzane z innych kraj\u00f3w s\u0105 obj\u0119te 15-proc. stawk\u0105. Obecnie sp\u00f3\u0142ka nie produkuje aut za Murem, wi\u0119c wszystkie musi sprowadza\u0107 z zagranicy. ", ".", "W ubieg\u0142ym tygodniu firma poinformowa\u0142a, \u017ce obni\u017cy ceny modeli x i s o 12-26 proc., by \u201ezwi\u0119kszy\u0107 ich dost\u0119pno\u015b\u0107\u201d i wzi\u0105\u0107 na siebie wi\u0119ksz\u0105 cz\u0119\u015b\u0107 nowych ce\u0142.", "2018 r. przyni\u00f3s\u0142 wyra\u017ane pogorszenie na rynku motoryzacyjnym w Pa\u0144stwie \u015arodka. Wed\u0142ug prognoz ekspert\u00f3w, w tym roku ", "."]}
{"url": "https://www.bankier.pl/moto/oficjalnie-orlen-partnerem-zespolu-williams-martini-racing-1655/", "title": ["Oficjalnie: Orlen partnerem zespo\u0142u Williams Martini Racing"], "lead": [], "text": ["Dzisiejszy komunikat Orlenu stanowi ", ", wed\u0142ug kt\u00f3rych dzi\u0119ki wsparciu polskiego potentata paliwowego Robert Kubica b\u0119dzie m\u00f3g\u0142 wr\u00f3ci\u0107 do rywalizacji w F1.", "\u2013 Wsp\u00f3\u0142praca PKN ORLEN i Williams Martini Racing otwiera nowy rozdzia\u0142 w historii sport\u00f3w motorowych w Polsce, ale te\u017c w budowaniu globalnego zasi\u0119gu naszej marki. Warto pami\u0119ta\u0107, \u017ce Grupa ORLEN ma dzi\u015b aktywa w pi\u0119ciu krajach Europy i Ameryki P\u00f3\u0142nocnej, a nasze produkty dost\u0119pne s\u0105 w ponad 90 krajach na ca\u0142ym \u015bwiecie. Dbaj\u0105c o budow\u0119 mi\u0119dzynarodowej pozycji, poszukujemy r\u00f3wnie\u017c globalnych kana\u0142\u00f3w komunikacji. Jeste\u015bmy przekonani, \u017ce zaanga\u017cowanie w wy\u015bcigi Formu\u0142y 1 nale\u017cy do najskuteczniejszych sposob\u00f3w promowania marki poprzez sponsoring sportowy. Nie bez znaczenia pozostaje dla nas tak\u017ce fakt, \u017ce w bolidzie Williamsa zasi\u0105dzie jedyny w historii Polak, Robert Kubica, kt\u00f3remu chcemy towarzyszy\u0107 w jego ponownej drodze na szczyt \u2013 m\u00f3wi Daniel Obajtek, prezes zarz\u0105du PKN Orlen.", "W ramach pakietu sponsorskiego logotyp PKN Orlen pojawi si\u0119 na bolidach Williams Martini Racing, m.in. na tylnym spoilerze, nosie, uk\u0142adzie dolotowym i ka\u017cdym z lusterek bocznych. Dodatkowo logotyp koncernu b\u0119dzie mo\u017cna zauwa\u017cy\u0107 na cz\u0119\u015bci podbr\u00f3dkowej kasku kierowc\u00f3w, kombinezonie kierowc\u00f3w i mechanik\u00f3w, a tak\u017ce odzie\u017cy personelu zespo\u0142u.", "\u2013 Cieszymy si\u0119, \u017ce mogli\u015bmy zwi\u0105za\u0107 si\u0119 z firm\u0105 czuj\u0105c\u0105 ducha motorsport\u00f3w, z kt\u00f3r\u0105 mamy wiele wsp\u00f3lnego. Williams Martini Racing to zaawansowane technologie, innowacje i przede wszystkim najwy\u017cszej klasy in\u017cynieria. Wiemy, \u017ce dla PKN ORLEN te warto\u015bci s\u0105 r\u00f3wnie wa\u017cne, dlatego wsp\u00f3lnie b\u0119dziemy walczy\u0107 o najwy\u017csze cele \u2013 powiedzia\u0142a Claire Williams, zast\u0119pca szefa zespo\u0142u Williams Martini Racing.", "W dzisiejszym komunikacie nie pad\u0142a kwota, jak\u0105 Orlen wyda na sponsorowanie zespo\u0142u F1. Medialne doniesienia m\u00f3wi\u0142y o ok. 10 mln euro rocznie.", "\u2013 Wsp\u00f3\u0142praca mi\u0119dzy PKN ORLEN, a Williams Martini Racing to \u015bwietna wiadomo\u015b\u0107. Nie mog\u0119 doczeka\u0107 si\u0119 powrotu do F1, jestem dumny, \u017ce b\u0119d\u0119 reprezentowa\u0107 Polsk\u0119 na torach Formu\u0142y 1, je\u017cd\u017c\u0105c bolidem z logotypem naszego narodowego koncernu \u2013 stwierdzi\u0142 z kolei sam Robert Kubica.", "Pierwszy wy\u015bcig nowego sezonu F1 (Grand Prix Australii) odb\u0119dzie si\u0119 17 marca 2019 r.", "MZ"]}
{"url": "https://www.bankier.pl/moto/straz-graniczna-odzyskala-czesci-samochodowe-o-wartosci-500-tys-zl-1671/", "title": ["Stra\u017c graniczna odzyska\u0142a cz\u0119\u015bci samochodowe o warto\u015bci 500 tys. z\u0142"], "lead": [], "text": ["Akcj\u0119 przeprowadzono w jednej z firm dzia\u0142aj\u0105cych w wojew\u00f3dztwie \u015bl\u0105skim, a zajmuj\u0105cej si\u0119 sprzeda\u017c\u0105 u\u017cywanych cz\u0119\u015bci samochodowych. W akcji brali udzia\u0142 funkcjonariusze Nadbu\u017ca\u0144skiego Oddzia\u0142u Stra\u017cy Granicznej z plac\u00f3wek z Hrebennego, Hrubieszowa i Terespola oraz policjanci z Tomaszowa Lubelskiego i Katowic. Z ustale\u0144 mundurowych wynika\u0142o, \u017ce cz\u0119\u015b\u0107 z przeznaczonych na sprzeda\u017c element\u00f3w pochodzi ze skradzionych samochod\u00f3w.", "Dzia\u0142ania kontrolne na \u015al\u0105sku rozpocz\u0119to po tym, jak funkcjonariusze Stra\u017cy Granicznej zatrzymali na drogowym przej\u015bciu granicznym cz\u0119\u015bci samochodowe pochodz\u0105ce z kradzie\u017cy.", "W trakcie prowadzonych czynno\u015bci znaleziono elementy pochodz\u0105ce z pojazd\u00f3w zarejestrowanych jako utracone. Zabezpieczono m.in. silniki, skrzynie bieg\u00f3w, elementy zawieszenia oraz elementy karoserii.", "Zdecydowana wi\u0119kszo\u015b\u0107 ujawnionych cz\u0119\u015bci pochodzi\u0142a z pojazd\u00f3w francuskich oraz niemieckich, kt\u00f3re zosta\u0142y skradzione we Francji i Polsce. Jak ustalili funkcjonariusze, cz\u0119\u015bci samochodowe by\u0142y sprzedawane na aukcjach internetowych. Szacunkowa warto\u015b\u0107 znalezionych cz\u0119\u015bci wynosi oko\u0142o 500 tys. z\u0142, za\u015b warto\u015b\u0107 pojazd\u00f3w utraconych, z kt\u00f3rych pochodzi\u0142y \u2013 nie mniejsza ni\u017c 2 mln z\u0142.", "sno/ mark/"]}
{"url": "https://www.bankier.pl/wiadomosc/Latwiej-o-pieniadze-za-szkody-parkingowe-7628904.html", "title": [], "lead": [], "text": []}
{"url": "https://www.bankier.pl/moto/1675-1675/", "title": ["Policja rozbi\u0142a grup\u0119 z\u0142odziei luksusowych aut"], "lead": ["Mi\u0119dzynarodow\u0105 zorganizowan\u0105 grup\u0119 przest\u0119pcz\u0105 zajmuj\u0105c\u0105 si\u0119 kradzie\u017cami luksusowych pojazd\u00f3w rozbili dolno\u015bl\u0105scy policjanci wsp\u00f3lnie z funkcjonariuszami z Niemiec, przy wsparciu Europolu. Grupa odpowiada za kradzie\u017c co najmniej 120 aut o warto\u015bci 30 mln z\u0142."], "text": ["Mi\u0119dzynarodow\u0105 zorganizowan\u0105 grup\u0119 przest\u0119pcz\u0105 zajmuj\u0105c\u0105 si\u0119 kradzie\u017cami luksusowych pojazd\u00f3w rozbili dolno\u015bl\u0105scy policjanci wsp\u00f3lnie z funkcjonariuszami z Niemiec, przy wsparciu Europolu. Grupa odpowiada za kradzie\u017c co najmniej 120 aut o warto\u015bci 30 mln z\u0142.", "Jak poinformowa\u0142 w pi\u0105tek Krzysztof Zaporowski z biura prasowego dolno\u015bl\u0105skiej policji, w wyniku przest\u0119pczej dzia\u0142alno\u015bci grupy na terenie Polski i innych kraj\u00f3w UE skradzionych zosta\u0142o 120 samochod\u00f3w o warto\u015bci prawie 30 mln z\u0142.", "W trakcie prowadzonych dzia\u0142a\u0144 na terenie Niemiec i Polski w sumie zatrzymanych zosta\u0142o sze\u015b\u0107 os\u00f3b. Na terenie Wroc\u0142awia i okolic w wyniku skoordynowanej akcji ponad 100 funkcjonariuszy polskiej i niemieckiej policji zatrzymanych zosta\u0142o trzech m\u0119\u017cczyzn w wieku od 42 do 53 lat, podejrzanych o udzia\u0142 w mi\u0119dzynarodowej zorganizowanej grupie przest\u0119pczej \u2013 przekaza\u0142 Zaporowski.", "Jak wyja\u015bni\u0142, grupa zajmowa\u0142a si\u0119 kradzie\u017cami luksusowych pojazd\u00f3w, takich jak mercedes, range rover czy porsche, po czym rozbiera\u0142a je na cz\u0119\u015bci i transportowa\u0142a m.in. do Libanu i do Zjednoczonych Emirat\u00f3w Arabskich. W trakcie przeszukania posesji funkcjonariusze ujawnili cz\u0119\u015bci samochodowe pochodz\u0105ce z 44 skradzionych samochod\u00f3w, elektroniczne urz\u0105dzenia s\u0142u\u017c\u0105ce do kradzie\u017cy samochod\u00f3w, komputery, telefony, karty i no\u015bniki pami\u0119ci, nawigacje i kluczyki samochodowe \u2013 powiedzia\u0142 Zaporowski.", "Poinformowa\u0142 r\u00f3wnie\u017c, \u017ce wcze\u015bniej niemieccy policjanci prowadz\u0105c dzia\u0142ania w sprawie przemytu samochod\u00f3w w porcie w Bremerhaven przej\u0119li dwa kontenery, w kt\u00f3rych znajdowa\u0142y si\u0119 cz\u0119\u015bci samochodowe i cz\u0119\u015bciowo poci\u0119te pojazdy. Z ustale\u0144 wynika, \u017ce auta zosta\u0142y skradzione na terenie Niemiec, Austrii i Polski w drugiej po\u0142owie 2018 r.", "Zatrzymano trzy osoby: niemiecko-liba\u0144skie rodze\u0144stwo w wieku 34 i 36 lat oraz 46-letni\u0105 obywatelk\u0119 S\u0142owacji.Zaporowski przekaza\u0142, \u017ce zatrzymani mieszka\u0144cy Dolnego \u015al\u0105ska podejrzani s\u0105 o paserstwo nie mniej ni\u017c 120 luksusowych samochod\u00f3w o \u0142\u0105cznej warto\u015bci nie mniejszej ni\u017c 30 mln z\u0142. Dw\u00f3ch z zatrzymanych m\u0119\u017cczyzn by\u0142o poszukiwanych Europejskim Nakazem Aresztowania.Doda\u0142 te\u017c, \u017ce policja zaj\u0119\u0142a mienie zatrzymanych os\u00f3b na Dolnym \u015al\u0105sku w kwocie oko\u0142o 220 tys. z\u0142. oraz pi\u0119\u0107 samochod\u00f3w o \u0142\u0105cznej warto\u015bci oko\u0142o 400 tys. z\u0142.", "Zatrzymani us\u0142yszeli \u0142\u0105cznie 33 zarzuty przest\u0119pstwa. Wobec dw\u00f3ch z zatrzymanych s\u0105d zastosowa\u0142 tymczasowy areszt na okres trzech miesi\u0119cy. \u015aledztwo w tej sprawie prowadz\u0105 Prokuratura Okr\u0119gowa we Wroc\u0142awiu oraz Prokuratura w Karlsruhe. Zaporowski doda\u0142, \u017ce nie wykluczone s\u0105 kolejne zatrzymania w tej sprawie. (PAP)", "Autor: Agata Tomczy\u0144ska", "ato/ krap/"]}
{"url": "https://www.bankier.pl/moto/porsche-911-osme-pokolenie-1664/", "title": ["Porsche 911 \u2013 \u00d3sme pokolenie"], "lead": [], "text": ["Sensacja w Los Angeles \u2014 grzmi Porsche w komunikacie po premierze najnowszej ewolucji s\u0142ynnego modelu 911. Producent pokaza\u0142 auto w przeddzie\u0144 startu targ\u00f3w motoryzacyjnych w Mie\u015bcie Anio\u0142\u00f3w. Z t\u0105 sensacj\u0105 marketingowcy z Niemiec chyba troszk\u0119 przesadzili, cho\u0107 trzeba przyzna\u0107, \u017ce debiut modelu 911 zawsze jest wydarzeniem. Niewiele jest samochod\u00f3w o takim statusie.", "Porsche 911 produkowane jest od 1963 r. \u015awiat p\u0119dzi do przodu, mody pojawiaj\u0105 si\u0119 i odchodz\u0105 w niepami\u0119\u0107, gusta si\u0119 zmieniaj\u0105, ale kultowego coup\u00e9 niemieckiej marki nie da si\u0119 pomyli\u0107 z niczym innym. Por\u00f3wnuj\u0105c pierwsz\u0105 generacj\u0119 z t\u0105 ostatni\u0105 nawet niewprawny obserwator zorientuje si\u0119, \u017ce ma przed sob\u0105 ten sam model. Producent t\u0142umaczy to \u201ebezb\u0142\u0119dnym przywi\u0105zaniem do DNA dizajnu Porsche.\u201d", "Nowa \u201e911\u201d nie jest jednak nudna i oferuje kilka smaczk\u00f3w, kt\u00f3re maj\u0105 przyci\u0105gn\u0105\u0107 nie tylko koneser\u00f3w klasyki, lecz tak\u017ce m\u0142odsze pokolenie klient\u00f3w. Po pierwsze, Porsche zdaje sobie spraw\u0119, \u017ce \u015bwiat rzeczywisty przenika si\u0119 z cyfrowym, a symbolem tej \u015bwiadomo\u015bci jest prawie 11-calowy ekran wkomponowany w desk\u0119 rozdzielcz\u0105. To zreszt\u0105 nie tylko symbol, lecz tak\u017ce centrum zarz\u0105dzania autem. Porsche dodaje trzy aplikacje: pomagaj\u0105c\u0105 planowa\u0107 podr\u00f3\u017ce \u201ePorsche Road Trip\u201d, kalkulator emisji \u201ePorsche Impact\u201d, kt\u00f3ry oblicza wk\u0142ad finansowy, jaki trzeba zap\u0142aci\u0107, \u017ceby zr\u00f3wnowa\u017cy\u0107 sw\u00f3j \u015blad CO2, podsuwaj\u0105c od razu certyfikowane projekty klimatyczne godne wsparcia, i wreszcie \u201ePorsche 360+\u201d, czyli osobistego asystenta lifestyle\u2019owego.", "Zostawmy jednak cyfrowe, gad\u017ceciarskie bajery i przejd\u017amy do tego, co w samochodach najwa\u017cniejsze. Nowa \u201e911\u201d jest szybsza i mocniejsza od poprzednich generacji \u2014 911 carrera S przyspiesza do setki w 3,7 sekundy, a carrera 4S z nap\u0119dem na obie osie w 3,6 sekundy. W obu przypadkach to o 0,4 sekundy szybciej ni\u017c wcze\u015bniej. Pr\u0119dko\u015b\u0107 zapewnia stado licz\u0105ce prawie 450 koni mechanicznych. Porsche zastosowa\u0142o ulepszone turbospr\u0119\u017carki i 8-biegow\u0105 skrzyni\u0119 PDK.", "Entuzja\u015bci samochod\u00f3w tej marki b\u0119d\u0105 oczywi\u015bcie dyskutowa\u0107 o dziesi\u0105tych cz\u0119\u015bciach sekundy, tak jak fani iPhone\u2019\u00f3w potrafi\u0105 emocjonowa\u0107 si\u0119 szybko\u015bci\u0105 reagowania swoich smartfon\u00f3w, ale naprawd\u0119 gor\u0105cym tematem rozm\u00f3w b\u0119dzie pewna nowinka stylistyczna. Projektanci po\u0142\u0105czyli tylne \u015bwiat\u0142a nowej \u201e911\u201d ledowym pasem. Dla puryst\u00f3w taka rewolucja mo\u017ce by\u0107 trudna do zaakceptowania.", "Porsche pokazuje now\u0105 \u201e911\u201d w czasie realizowania szeroko zakrojonego planu elektryfikacji. Co rusz pojawiaj\u0105 si\u0119 plotki o hybrydowej wersji auta, cho\u0107 na razie pewny jest tylko przysz\u0142oroczny debiut elektrycznego modelu taycan. Prezes Oliver Blume powiedzia\u0142 ostatnio w jednym z wywiad\u00f3w, \u017ce samoch\u00f3d pozwoli kierowcom przejecha\u0107 oko\u0142o 400 kilometr\u00f3w po \u0142adowaniu pojazdu przez mniej ni\u017c 20 minut.", "\u0141ukasz Ostruszka"]}
{"url": "https://www.bankier.pl/moto/w-rzymie-zakaz-ruchu-samochodow-w-ekologiczna-niedziele-1681/", "title": ["W Rzymie zakaz ruchu samochod\u00f3w w ekologiczn\u0105 niedziel\u0119"], "lead": [], "text": ["Zakaz ruchu samochod\u00f3w osobowych na prawie ca\u0142ym obszarze w\u0142oskiej stolicy z wyj\u0105tkiem peryferyjnych dzielnic obowi\u0105zywa\u0107 b\u0119dzie w godzinach od 7.30 do 13.00 i od 15.00 do 18.30. Mia\u0142 trwa\u0107 dwie godziny d\u0142u\u017cej tak, jak zawsze w ekologiczne niedziele. Jednak zarz\u0105d miasta dostosowa\u0142 go do pory rozpocz\u0119cia meczu pi\u0142karskiego klub\u00f3w Roma \u2013 Inter na Stadionie Olimpijskim. Chodzi o to, jak wyja\u015bniono, by umo\u017cliwi\u0107 kilkudziesi\u0119ciu tysi\u0105com kibic\u00f3w dotarcie na stadion.", "Sto\u0142eczne w\u0142adze podkre\u015bli\u0142y, \u017ce ca\u0142kowity zakaz ruchu, kt\u00f3ry nie dotyczy jedynie aut hybrydowych, ma na celu popraw\u0119 jako\u015bci powietrza oraz uwra\u017cliwienie mieszka\u0144c\u00f3w na kwestie zwi\u0105zane z ochron\u0105 \u015brodowiska i odpowiedzialnym korzystaniem ze \u017ar\u00f3de\u0142 energii. Od kilku lat do rzymian kierowane s\u0105 zim\u0105 apele o obni\u017cenie temperatury ogrzewania w domach.", "Nad przestrzeganiem zakazu ruchu czuwa\u0107 b\u0119dzie stra\u017c miejska.", "Ekologiczna niedziela og\u0142aszana jest w sezonie jesienno-zimowym raz w miesi\u0105cu do marca w\u0142\u0105cznie. Ta przypada dwa tygodnie po poprzedniej.", "Ten terminarz w\u0142adze ustali\u0142y tak, by zakaz nie przypad\u0142 na czas nasilenia zakup\u00f3w przed Bo\u017cym Narodzeniem.", "Z Rzymu Sylwia Wysocka (PAP)", "sw/ mbud/"]}
{"url": "https://www.bankier.pl/moto/jesli-auto-uzywane-to-ponad-10-letnie-1567/", "title": ["Je\u015bli auto u\u017cywane, to ponad 10-letnie. To obraz polskiego rynku samochodowego"], "lead": ["Obr\u00f3t autami u\u017cywanymi nadal ro\u015bnie \u2013 wynika z danych Polskiego Zwi\u0105zku Przemys\u0142u Motoryzacyjnego po pa\u017adzierniku. W ca\u0142ym roku zbli\u017cymy si\u0119 do miliona rejestracji."], "text": ["Obr\u00f3t autami u\u017cywanymi nadal ro\u015bnie \u2013 wynika z danych Polskiego Zwi\u0105zku Przemys\u0142u Motoryzacyjnego po pa\u017adzierniku. W ca\u0142ym roku zbli\u017cymy si\u0119 do miliona rejestracji.", "Polacy zarejestrowali 89 517 szt. osobowych samochod\u00f3w u\u017cywanych w pa\u017adzierniku 2018 roku i razem 791 168 takich pojazd\u00f3w w okresie stycze\u0144-pa\u017adziernik tego roku \u2013 wynika z raportu Polskiego Zwi\u0105zku Przemys\u0142u Motoryzacyjnego. W analogicznym okresie ubieg\u0142ego roku wynik by\u0142 o 50 000 szt. gorszy.", "Niestety wzrosty liczby rejestracji nie prze\u0142o\u017cy\u0142y si\u0119 na popraw\u0119 struktury wiekowej kupowanych pojazd\u00f3w. W\u015br\u00f3d u\u017cywanych osob\u00f3wek wci\u0105\u017c przewa\u017caj\u0105 te z ponad 10-letni\u0105 histori\u0105 na drodze \u2013 stanowi\u0105 54,6 proc. w\u015br\u00f3d tegorocznych rejestracji. W okresie sty-pa\u017a 2017 stanowi\u0142y 53,7 proc. ca\u0142o\u015bci.", "PZPM", "Mniejszy udzia\u0142 w tym roku mia\u0142y natomiast auta z przedzia\u0142u wiekowego 4-10 lat. Mniej wi\u0119cej co trzecie u\u017cywane auto zarejestrowane w tym roku by\u0142o wyprodukowane mi\u0119dzy rokiem 2008 a 2014. Nieco lepiej by\u0142o z najnowszymi egzemplarzami \u2013 ich udzia\u0142 nieznacznie przekroczy\u0142 pr\u00f3g 10 proc. (dok\u0142adnie 10,1 proc.), ale patrz\u0105c na dane historyczne to \u017caden wyczyn. Ju\u017c w ubieg\u0142ym roku samochody nie starsze ni\u017c 4 lata zgarn\u0119\u0142y prawie 1/10 obrotu samochodami u\u017cywanymi.", "Samochody u\u017cywane sprzedaj\u0105 si\u0119 lepiej tak samo jak i nowe \u2013 cho\u0107 w przypadku tych drugich doszli\u015bmy do pierwszego od ponad 40 miesi\u0119cy za\u0142amania wywo\u0142anego nowymi przepisami. Liczba rejestracji nowych aut przekroczy prawdopodobnie poziom 0,5 mln samochod\u00f3w, a u\u017cywanym niewiele braknie do pe\u0142nego 1 mln. To daje ok. 1,5 mln rejestracji w ci\u0105gu 2018 roku.", "W\u015br\u00f3d nowych samochod\u00f3w niezmiennie kr\u00f3luj\u0105 trzy marki \u2013 Skoda, Toyota i Volkswagen. W przypadku u\u017cywanych struktura w czo\u0142\u00f3wce wygl\u0105da nieco inaczej. W TOP5 marek dominuj\u0105 te niemieckie. Pierwsze trzy miejsca pod wzgl\u0119dem liczby rejestracji to Volkswagen, Opel i Audi. Czwarte miejsce przypad\u0142o Fordowi, ale na pi\u0105tym ju\u017c znowu mamy niemieckie BMW. Najbli\u017cszej 100 000 szt. zarejestrowanych w tym roku u\u017cywek jest Volkswagen. U\u017cywane samochody tej marki zarejestrowano do ko\u0144ca pa\u017adziernika 94 532 razy \u2013 o 3,2 proc. wi\u0119cej ni\u017c w analogicznym okresie ubieg\u0142ego roku."]}
{"url": "https://www.bankier.pl/wiadomosc/Autem-na-narty-o-czym-trzeba-pamietac-7629653.html", "title": [], "lead": [], "text": []}
{"url": "https://www.bankier.pl/moto/land-rover-wprowadza-inteligentnego-suv-a-model-evoque-1579/", "title": ["Land Rover wprowadza pierwszego inteligentnego SUV-a \u2013 model evoque"], "lead": ["Do oferty Land Rovera trafia nowy model evoque. Luksusowe SUV-y wyprodukowane w Wielkiej Brytanii b\u0119d\u0105 pierwszymi z oferty koncernu Jaguar Land Rover, kt\u00f3re zapewni\u0105 kierowcom funkcje smart i mo\u017cliwo\u015b\u0107 po\u0142\u0105czenia systemu pok\u0142adowego z urz\u0105dzeniami mobilnymi. Ceny range rovera evoque zaczynaj\u0105 si\u0119 od 159 900 z\u0142."], "text": ["Do oferty Land Rovera trafia nowy model evoque. Luksusowe SUV-y wyprodukowane w Wielkiej Brytanii b\u0119d\u0105 pierwszymi z oferty koncernu Jaguar Land Rover, kt\u00f3re zapewni\u0105 kierowcom funkcje smart i mo\u017cliwo\u015b\u0107 po\u0142\u0105czenia systemu pok\u0142adowego z urz\u0105dzeniami mobilnymi. Ceny range rovera evoque zaczynaj\u0105 si\u0119 od 159 900 z\u0142.", "Wykorzystuj\u0105c natychmiast rozpoznawaln\u0105 stylistyk\u0119 pierwowzoru, nowy range rover evoque stanowi wyrafinowan\u0105 ewolucj\u0119 charakterystycznej sylwetki przypominaj\u0105cej coup\u00e9, z typow\u0105 dla siebie opadaj\u0105c\u0105 lini\u0105 dachu i wznosz\u0105cym si\u0119 przet\u0142oczeniem bocznym, kt\u00f3re identyfikuj\u0105 rodzin\u0119 range rover.", "\nWyr\u00f3\u017cniaj\u0105ce go wielko\u015b\u0107 i proporcje s\u0105 podkre\u015blane przez wyraziste barki i pot\u0119\u017cne nadkola, kt\u00f3re wraz z 21-calowymi ko\u0142ami tworz\u0105 mocn\u0105 i dynamiczn\u0105 sylwetk\u0119.", "Wprowadzenie przypominaj\u0105cych bi\u017cuteri\u0119 element\u00f3w takich jak w\u0105skie reflektory Matrix LED zapewnia bardziej wyrafinowany wygl\u0105d lamp przednich i tylnych. Aktywne klamki drzwi uatrakcyjniaj\u0105 g\u0142adk\u0105, wyrze\u017abion\u0105 estetyk\u0119, natomiast charakterystyczne kierunkowskazy tworz\u0105 wyra\u017any znak rozpoznawczy. Jedyny w swoim rodzaju wygl\u0105d poprawiaj\u0105 tak\u017ce opcjonalne detale pakietu R-Dynamic oraz akcenty w kolorze polerowanej miedzi.", "Materia\u0142y prasowe", "Wewn\u0105trz starannie dopieszczony design \u0142\u0105czy czyste powierzchnie i proste linie z pieczo\u0142owicie dobranymi materia\u0142ami o wysokiej jako\u015bci w celu stworzenia luksusowego, minimalistycznego \u015brodowiska cyfrowego. Techniczne tekstylia, kt\u00f3re wykorzystuj\u0105 tworzywa sztuczne z recyklingu, s\u0105 oferowane jako wysokiej klasy alternatywne rozwi\u0105zania dla sk\u00f3ry. S\u0105 nimi mieszanka we\u0142ny Kvadrat i zamsz Dinamica\u00ae, a tak\u017ce po\u0142\u0105czenie tkaniny Eucalyptus i tworzywa Ultrafabrics\u2122. Kabin\u0119 zaprojektowano tak, by sta\u0142a si\u0119 miejscem zapewniaj\u0105cym spok\u00f3j, pogodny nastr\u00f3j, komfort i zdrowie dzi\u0119ki takim technologiom jak system Touch Pro Duo z dwoma ekranami dotykowymi i nowym, szybszym oprogramowaniem, regulacja siedze\u0144 w o\u015bmiu p\u0142aszczyznach czy funkcja jonizacji powietrza w kabinie, kt\u00f3re stanowi\u0105 uzupe\u0142nienie wi\u0119kszej przestronno\u015bci wn\u0119trza.", "Wymiary zewn\u0119trzne s\u0105 niemal identyczne, jednak wn\u0119trze sta\u0142o si\u0119 przestronniejsze dzi\u0119ki wykorzystaniu nowej, zbudowanej przez firm\u0119 Land Rover z r\u00f3\u017cnych materia\u0142\u00f3w platformy zwanej Premium Transverse Architecture. Powi\u0119kszony rozstaw osi daje dodatkowe 20 mm przestrzeni na kolana oraz wzrost pojemno\u015bci schowk\u00f3w na drobne przedmioty \u2014 wi\u0119kszy schowek na r\u0119kawiczki i schowek pod pod\u0142okietnikiem z \u0142atwo\u015bci\u0105 mieszcz\u0105 teraz tablety, torebki i butelki. Baga\u017cnik jest wi\u0119kszy o 10% (591 litr\u00f3w), a tak\u017ce znacznie szerszy i bez problemu mie\u015bci z\u0142o\u017cony w\u00f3zek dzieci\u0119cy lub zestaw kij\u00f3w do golfa, a po z\u0142o\u017ceniu dzielonej w proporcji 40:20:40 tylnej kanapy ilo\u015b\u0107 miejsca ro\u015bnie do 1383 litr\u00f3w.", "Nowa platforma zosta\u0142a opracowana z my\u015bl\u0105 o elektryfikacji \u2014 48-woltowa \u201emi\u0119kka\u201d hybryda b\u0119dzie dost\u0119pna od pocz\u0105tku sprzeda\u017cy modelu, za\u015b po kilku miesi\u0105cach do\u0142\u0105czy hybryda typu Plug-in. Zesp\u00f3\u0142 nap\u0119dowy typu \u201emild hybrid\u201d pojawi si\u0119 w Land Roverze po raz pierwszy. Jego dzia\u0142anie polega na gromadzeniu dzi\u0119ki po\u0142\u0105czonej z silnikiem za pomoc\u0105 zintegrowanego paska pr\u0105dnicy rozruchowej zwykle traconej podczas zwalniania energii oraz przechowywaniu jej w znajduj\u0105cym si\u0119 pod pod\u0142og\u0105 akumulatorze. Przy pr\u0119dko\u015bciach poni\u017cej 17 km/h silnik wy\u0142\u0105czy si\u0119 w chwili wci\u015bni\u0119cia przez kierowc\u0119 peda\u0142u hamulca. Podczas ruszania zmagazynowana energia jest wykorzystywana do wsparcia silnika i ograniczenia zu\u017cycia paliwa. Efektem jest komfortowa, cicha i oszcz\u0119dna jazda w terenie zabudowanym o g\u0119stym ruchu.", "Materia\u0142y prasowe", "Dost\u0119pna z czterocylindrowymi silnikami benzynowymi i wysokopr\u0119\u017cnymi serii Ingenium \u201emi\u0119kka\u201d hybryda zapewnia emisj\u0119 CO2 od zaledwie 149 g/km i zu\u017cycie paliwa od 5,6 l/100 km. Wybieraj\u0105c 150-konny silnik wysokopr\u0119\u017cny i nap\u0119d FWD, evoque b\u0119dzie emitowa\u0142 tylko 143 g/km. W przysz\u0142ym roku do oferty do\u0142\u0105cz\u0105 jeszcze bardziej ekonomiczna hybryda typu plug-in (PHEV) i trzycylindrowy benzynowy silnik Ingenium.", "\nTen kompaktowy SUV, b\u0119d\u0105cy range roverem w ka\u017cdym calu, \u0142\u0105czy mo\u017cliwo\u015bci poruszania si\u0119 w dowolnym terenie niezale\u017cnie od pogody. Nowy evoque posiada nap\u0119d na wszystkie ko\u0142a, a tak\u017ce system Active Driveline 2. generacji z funkcj\u0105 Driveline Disconnect ograniczaj\u0105c\u0105 zu\u017cycie paliwa oraz uk\u0142ad Adaptive Dynamics zapewniaj\u0105cy optymalne po\u0142\u0105czenie komfortu i zwinno\u015bci. Terrain Response2 \u2014 technologia, kt\u00f3ra zadebiutowa\u0142a w topowym modelu range rover \u2014 automatycznie wykrywa po jakiej nawierzchni porusza si\u0119 pojazd i odpowiednio dostosowuje ustawienia. Evoque potrafi teraz brodzi\u0107 w wodzie o g\u0142\u0119boko\u015bci do 600 mm (wcze\u015bniej 500 mm).", "S\u0142ynna pozycja za kierownic\u0105 \u201eCommand\u201d range rovera przenios\u0142a si\u0119 do ery cyfrowej za spraw\u0105 pierwszego w segmencie lusterka wstecznego ClearSight, kt\u00f3re sta\u0142o si\u0119 ekranem HD. Je\u015bli widoczno\u015b\u0107 do ty\u0142u zostanie ograniczona przez pasa\u017cer\u00f3w lub wielkogabarytowy baga\u017c, kierowca wciska prze\u0142\u0105cznik na spodzie lusterka, by wy\u015bwietli\u0107 wyra\u017any obraz o wysokiej rozdzielczo\u015bci z kamery umieszczonej nad tyln\u0105 szyb\u0105. Ekran zapewnia szersze pole widzenia (o 50 stopni) i lepsz\u0105 widoczno\u015b\u0107 przy s\u0142abym \u015bwietle.", "Nowy range rover evoque jest tak\u017ce pierwszym pojazdem na \u015bwiecie z technologi\u0105 Ground View, kt\u00f3ra skutecznie \u201eprze\u015bwietla\u201d mask\u0119, prezentuj\u0105c na g\u00f3rnym ekranie dotykowym obraz z kamery, aby pokaza\u0107 kierowcy 180-stopniowy widok poni\u017cej przedniej cz\u0119\u015bci pojazdu. Przydaje si\u0119 ona podczas manewrowania w ciasnych miejscach parkingowych, pokonywania wysokich miejskich kraw\u0119\u017cnik\u00f3w lub trudnego terenu i jest urzeczywistnieniem technologii \u201eprzezroczystej maski\u201d zapowiedzianej przez firm\u0119 Land rover w 2014 roku", "Materia\u0142y prasowe", "Evoque to pierwszy Land Rover z ustawieniami Smart, kt\u00f3re wykorzystuj\u0105 algorytmy sztucznej inteligencji do uczenia si\u0119 preferencji kierowcy i dzia\u0142aj\u0105 jak pok\u0142adowy kamerdyner. Poza ustawieniami siedze\u0144, muzyki i klimatyzacji evoque potrafi tak\u017ce sterowa\u0107 preferowanymi ustawieniami kolumny kierownicy w celu zapewnienia najwy\u017cszego poziomu komfortu.", "Jaguar Land rover Polska/Bankier.pl"]}
{"url": "https://www.bankier.pl/moto/uber-wprowadza-platnosci-gotowkowe-1592/", "title": ["Uber wprowadza p\u0142atno\u015bci got\u00f3wkowe"], "lead": ["Najpierw licencje, teraz p\u0142atno\u015bci got\u00f3wkowe i kasy fiskalne. Uber ugina si\u0119 pod polskimi przepisami i wprowadza nowe funkcje w swojej aplikacji. Teraz u\u017cytkownicy z Krakowa, \u0141odzi, Poznania, Wroc\u0142awia i z konurbacji \u015al\u0105skiej b\u0119d\u0105 mogli zap\u0142aci\u0107 got\u00f3wk\u0105."], "text": ["Najpierw licencje, teraz p\u0142atno\u015bci got\u00f3wkowe i kasy fiskalne. Uber ugina si\u0119 pod polskimi przepisami i wprowadza nowe funkcje w swojej aplikacji. Teraz u\u017cytkownicy z Krakowa, \u0141odzi, Poznania, Wroc\u0142awia i z konurbacji \u015al\u0105skiej b\u0119d\u0105 mogli zap\u0142aci\u0107 got\u00f3wk\u0105.", "\u2013 Wprowadzenie p\u0142atno\u015bci got\u00f3wkowych za przejazdy z Uberem we wszystkich polskich miastach, w kt\u00f3rych dost\u0119pna jest nasza aplikacja,pozwoli jeszcze wi\u0119kszej liczbie mieszka\u0144c\u00f3w na wygodne i bezpieczne przemieszczanie si\u0119. Teraz z Ubera skorzystaj\u0105 r\u00f3wnie\u017c te osoby, kt\u00f3re nie posiadaj\u0105 karty debetowej czy kredytowej lub s\u0105 przywi\u0105zane do p\u0142atno\u015bci got\u00f3wkowych. Z naszych analiz wynika, \u017ce raptem 30 proc. os\u00f3b, kt\u00f3re chcia\u0142yby korzysta\u0107 z Ubera posiada karty kredytowe czy debetowe.Chc\u0105c rozszerzy\u0107 dost\u0119pno\u015b\u0107 naszej platformy w\u015br\u00f3d tych u\u017cytkownik\u00f3w,kt\u00f3rzy preferuj\u0105 p\u0142atno\u015bci got\u00f3wkowe, zdecydowali\u015bmy si\u0119 udost\u0119pni\u0107 takie transakcje wszystkim u\u017cytkownikom Ubera w Polsce \u2013 powiedzia\u0142a Ilona Grzywi\u0144ska-Lartigue, dyrektor Komunikacji w firmie Uber w regionie Europy \u015arodkowo-Wschodniej.", "U\u017cytkownicy Ubera mog\u0105 wybra\u0107 w aplikacji, czy chc\u0105 za ka\u017cdym razem p\u0142aci\u0107 za przejazdy got\u00f3wk\u0105. Poza t\u0105 metod\u0105 p\u0142atno\u015bci, dost\u0119pne s\u0105: karta kredytowa lub debetowa, Google Pay i PayPal. Po zam\u00f3wieniu przejazdu, za kt\u00f3ry zap\u0142acimy got\u00f3wk\u0105, we wskazanym miejscu na mapie pojawi si\u0119 kierowca, w kt\u00f3rego samochodzie znajdzie si\u0119 kasa fiskalna.", ". Akcja by\u0142\u0105 wymierzona przeciwko, ich zdaniem, \u201eLudziom, kt\u00f3rzy okradaj\u0105 nas ka\u017cdego dnia. Ale te\u017c ludziom, kt\u00f3rzy okradaj\u0105 Was ka\u017cdego dnia, nie p\u0142ac\u0105 podatk\u00f3w, nie p\u0142ac\u0105 ZUS-u\u201d."]}
{"url": "https://www.bankier.pl/wiadomosc/To-juz-oficjalne-Robert-Kubica-kierowca-Williamsa-7628021.html", "title": [], "lead": [], "text": []}
{"url": "https://www.bankier.pl/moto/carlos-ghosn-traci-posade-w-zarzadzie-nissana-1597/", "title": ["Carlos Ghosn traci posad\u0119 w zarz\u0105dzie Nissana"], "lead": [], "text": ["Koncern Nissan og\u0142osi\u0142, \u017ce zwalnia by\u0142ego prezesa Carlosa Ghosna z funkcji cz\u0142onka zarz\u0105du \u2013 ", ". Zmiana na wy\u017cszych szczeblach zarz\u0105dzania sp\u00f3\u0142k\u0105 wynika z aresztu i podejrzenia, \u017ce Ghosn dopu\u015bci\u0142 si\u0119 oszustw finansowych w Japonii.", "O sprawie pisali\u015bmy ju\u017c w poprzednich artyku\u0142ach, w kt\u00f3rych wyja\u015bniali\u015bmy ", ". We wtorek wieczorem rada administracyjna Renault przekaza\u0142a jego obowi\u0105zki\u00a0 dotychczasowemu zast\u0119pcy. Ju\u017c wtedy oczekiwano, \u017ce rada administracyjna Nissana definitywnie po\u017cegna si\u0119 z Ghosnem, a w \u015blad za ni\u0105 zrobi to tak\u017ce Mitsubishi Motors.", "Francuzi cho\u0107 zgadzali si\u0119, \u017ce Ghosn nadu\u017cy\u0142 swojej pozycji i i zas\u0142u\u017cy\u0142 na kar\u0119 za fa\u0142szowanie zezna\u0144 podatkowych, uwa\u017caj\u0105, \u017ce ca\u0142a sprawa ", ".", "Przypomnijmy, \u017ce chodzi\u0142o o\u00a0podejrzenie naruszenia przepis\u00f3w japo\u0144skich. \u2013 Wyniki dochodzenia wewn\u0119trznego wykaza\u0142y, \u017ce przez wiele lat zar\u00f3wno Ghosn, jak i Kelly (mowa o Gregy Kellym, dyrektorze reprezentacyjnym pe\u0142ni\u0105cym funkcj\u0119 doradcz\u0105 w sp\u00f3\u0142ce) zani\u017cali swoje wynagrodzenia w zeznaniach finansowych sp\u00f3\u0142ki przekazywanych tokijskiej gie\u0142dzie papier\u00f3w warto\u015bciowych \u2013 napisano w oficjalnym komunikacie Nissana. Ghosn mia\u0142 r\u00f3wnie\u017c wykorzystywa\u0107 pieni\u0105dze sp\u00f3\u0142ki do prywatnych cel\u00f3w."]}
{"url": "https://www.bankier.pl/moto/polacy-protestuja-bez-zoltych-kamizelek-1603/", "title": ["Polacy protestuj\u0105 bez \u017c\u00f3\u0142tych kamizelek"], "lead": [], "text": ["Polscy kierowcy planuj\u0105 wyrazi\u0107 swoj\u0105 dezaprobat\u0119 dla rosn\u0105cych cen paliwa poprzez nietankowanie samochod\u00f3w 26 listopada 2018 r. W odr\u00f3\u017cnieniu od \u201e\u017c\u00f3\u0142tych kamizelek\u201d, kt\u00f3re sprowokowa\u0142y Francuz\u00f3w do regularnych zamieszek w wielu francuskich miastach, w naszym kraju nikt nie nawo\u0142uje do masowych protest\u00f3w, jak ma to obecnie miejsce nad Sekwan\u0105. ", "Post na Facebooku z dnia 21.11.2018 r., kt\u00f3ry do tej pory zosta\u0142 udost\u0119pniony ponownie przez ponad 100 tys. u\u017cytkownik\u00f3w portalu, opublikowa\u0142a organizacja \u201eStoj\u0105! Stargard\u201d. P\u00f3\u017aniej informacja o prote\u015bcie pojawi\u0142a si\u0119 na profilu Stargardzkiego Klubu Motoryzacyjnego, kt\u00f3r\u0105 na swojej \u015bcianie powiesi\u0142o 150 tys. os\u00f3b. Obie organizacje zapewniaj\u0105 jednak, \u017ce nie s\u0105 inicjatorami protestami, a jedynie przy\u0142\u0105czy\u0142y si\u0119 do akcji.", "Og\u0142oszenie protestu pojawi\u0142o si\u0119 na portalach spo\u0142eczno\u015bciowych w ostatni weekend. W tym celu powsta\u0142a strona protest-paliwo.pl, kt\u00f3rej tw\u00f3rcy zach\u0119caj\u0105 do udost\u0119pniania jej na portalach takich jak Facebook, Twitter, czy Google+.", "KS"]}
{"url": "https://www.bankier.pl/wiadomosc/Polacy-wyludzaja-coraz-wiecej-od-ubezpieczycieli-7628074.html", "title": [], "lead": [], "text": []}
{"url": "https://www.bankier.pl/moto/w-salonach-bez-zmian-1608/", "title": ["W salonach bez zmian"], "lead": [], "text": []}
{"url": "https://www.bankier.pl/moto/mitsubishi-motors-zwalnia-carlosa-ghosna-1616/", "title": ["Mitsubishi Motors zwalnia Carlosa Ghosna"], "lead": ["Po tym, jak kilka dni temu Nissan og\u0142osi\u0142, \u017ce zwalnia by\u0142ego prezesa Carlosa Ghosna z funkcji cz\u0142onka zarz\u0105du, przyszed\u0142 czas na podobne decyzje w Mitsubishi. Koncern w\u0142a\u015bnie poinformowa\u0142, \u017ce nie wsp\u00f3\u0142pracuje ju\u017c z Ghosnem."], "text": ["Po tym, jak kilka dni temu Nissan og\u0142osi\u0142, \u017ce zwalnia by\u0142ego prezesa Carlosa Ghosna z funkcji cz\u0142onka zarz\u0105du, przyszed\u0142 czas na podobne decyzje w Mitsubishi. Koncern w\u0142a\u015bnie poinformowa\u0142, \u017ce nie wsp\u00f3\u0142pracuje ju\u017c z Ghosnem.", "Rada nadzorcza Mitsubishi Motors w poniedzia\u0142ek zag\u0142osowa\u0142a za odsuni\u0119ciem Carlosa Ghosna ze stanowiska prezesa firmy. \u201eGhosn utraci\u0142 zaufanie Nissana i trudno by\u0142oby mu wykonywa\u0107 swoje obowi\u0105zki\u201d \u2013 napisano w komunikacie Mitsubishi.", "M\u0119\u017cczyzna ", ". Jest oskar\u017cony o oszustwa podatkowe oraz wykorzystywanie maj\u0105tku firmy na cele prywatne.\u00a0 Zdaniem japo\u0144skiej prokuratury\u00a0 mia\u0142 o po\u0142ow\u0119 \u2013 czyli ok. 44 mln dol. \u2013 zani\u017cy\u0107 w oficjalnych sprawozdaniach wynagrodzenia otrzymywane od Nissana od 2011 r. Japo\u0144ska prasa utrzymuje te\u017c, \u017ce zatai\u0142 ok. 24 mln dol. zarobk\u00f3w otrzymanych od Nissana od 2015 r. Ghosn utrzymuje jednak, \u017ce jest niewinny.", "Carlos Ghosn zas\u0142yn\u0105\u0142 w bran\u017cy motoryzacyjnej nawi\u0105zaniem wsp\u00f3\u0142pracy pomi\u0119dzy Nissanem, Renault i Mitsubishi. Stery po nim w Mitsubishi ma teraz obj\u0105\u0107 Osamu Masuko, kt\u00f3ry kierowa\u0142 ju\u017c firm\u0105 w poprzednich latach, a obecnie jest dyrektorem generalnym.", "Carlos Ghosn od 13 lat zajmuje te\u017c stanowiska dyrektora generalnego i przewodnicz\u0105cego rady dyrektor\u00f3w Renault. Ten francuski koncern w 1999 r. zosta\u0142 g\u0142\u00f3wnym akcjonariuszem Nissana i wtedy delegowa\u0142 Ghosna do kierowania japo\u0144sk\u0105 sp\u00f3\u0142k\u0105.", "KWS"]}
{"url": "https://www.bankier.pl/moto/byly-prezes-nissana-renault-i-mitsubishi-za-kratkami-1485/", "title": ["By\u0142y prezes Nissana, Renault i Mitsubishi za kratkami"], "lead": ["By\u0142y prezes Nissana trafi\u0142 do japo\u0144skiego aresztu \u2013 donosi agencja Reutera. Powodem jest podejrzenie o dokonanie oszustwa finansowego podczas zarz\u0105dzania japo\u0144sk\u0105 sp\u00f3\u0142k\u0105 motoryzacyjn\u0105."], "text": ["By\u0142y prezes Nissana trafi\u0142 do japo\u0144skiego aresztu \u2013 donosi agencja Reutera. Powodem jest podejrzenie o dokonanie oszustwa finansowego podczas zarz\u0105dzania japo\u0144sk\u0105 sp\u00f3\u0142k\u0105 motoryzacyjn\u0105.", "Sp\u00f3\u0142ka Nissan Motor Company poinformowa\u0142a o zatrzymaniu Carlosa Ghosna, by\u0142ego prezesa, z funkcji cz\u0142onka zarz\u0105du. Pe\u0142ni\u0142 od czasu rezygnacji ze stanowiska prezesa 1 kwietnia 2017 r. Ghosn jest r\u00f3wnie\u017c cz\u0142onkiem zarz\u0105du i prezesem partnera Nissana \u2013 francuskiego Renault.", "Ghosn zas\u0142yn\u0105\u0142 w bran\u017cy motoryzacyjnej nawi\u0105zaniem wsp\u00f3\u0142pracy pomi\u0119dzy Nissanem, Renault i Mitsubishi (w kt\u00f3rym r\u00f3wnie\u017c pe\u0142ni\u0142 funkcj\u0119 prezesa). Jego aresztowanie podda\u0142o w w\u0105tpliwo\u015b\u0107 przysz\u0142o\u015b\u0107 ca\u0142ego zwi\u0105zku tych firm.", "By\u0142y prezes Nissana zosta\u0142 zatrzymany w zwi\u0105zku z podejrzeniem o naruszenie przepis\u00f3w japo\u0144skich. \u2013 Wyniki dochodzenia wewn\u0119trznego wykaza\u0142y, \u017ce przez wiele lat zar\u00f3wno Ghosn, jak i Kelly (mowa o Gregy Kellym, dyrektorze reprezentacyjnym pe\u0142ni\u0105cym funkcj\u0119 doradcz\u0105 w sp\u00f3\u0142ce) zani\u017cali swoje wynagrodzenia w zeznaniach finansowych sp\u00f3\u0142ki przekazywanych tokijskiej gie\u0142dzie papier\u00f3w warto\u015bciowych \u2013 napisano w oficjalnym komunikacie Nissana. Mia\u0142 r\u00f3wnie\u017c wykorzystywa\u0107 pieni\u0105dze sp\u00f3\u0142ki do prywatnych cel\u00f3w.", "Reakcja inwestor\u00f3w by\u0142a b\u0142yskawiczna. Akcje Renault na parkiecie francuskiej gie\u0142dy spad\u0142y z poziomu ok. 65 euro do 58,42 euro na koniec dnia. Nissan natomiast spad\u0142 do najni\u017cszej od ponad dw\u00f3ch lat ceny \u2013 950,70 jen\u00f3w za akcj\u0119 (spadek wyni\u00f3s\u0142 ponad 5 proc.). Wysoki wolumen transakcji na akcjach Nissana doprowadzi\u0142 tak\u017ce cz\u0119\u015bciowo do spadku ceny ca\u0142ego indeksu Nikkei o 1 proc.", "Zatrzymanie prezesa Renault i jego zwolnienie z zarz\u0105du Nissana nie godzi w stabilno\u015b\u0107 francuskiego koncernu motoryzacyjnego. Tak\u0105 opini\u0119 wyda\u0142 francuski minister finans\u00f3w \u2013 Bruno Le Maire. Warto pami\u0119ta\u0107, \u017ce francuski rz\u0105d posiada 15,01 proc. udzia\u0142\u00f3w w Renault \u2013 praktycznie tyle samo co Nissan. Renault z kolei posiada 43,4 proc. udzia\u0142\u00f3w w Nissanie). Le Maire doda\u0142, \u017ce areszt Ghosna nie grozi przetrwaniu firmy, a ca\u0142a wrzawa powinna zosta\u0107 podniesiona dopiero wtedy, gdy oszustwa zostan\u0105 mu udowodnione.", "Nieco inne stanowisko prezentowa\u0142 prezydent Emmanuel Macron. \u2013 Jest zbyt wcze\u015bnie, \u017ceby komentowa\u0107 prawdziwo\u015b\u0107 zarzut\u00f3w, co do kt\u00f3rych sam nie mam szerszych informacji. Jednak jako udzia\u0142owiec, francuski rz\u0105d b\u0119dzie szczeg\u00f3lnie czujnie monitorowa\u0142 stabilno\u015b\u0107 porozumienia, grupy Renault i jej pracownik\u00f3w, kt\u00f3rzy maj\u0105 pe\u0142ne wsparcie pa\u0144stwa \u2013 powiedzia\u0142 Macron.", "Takiego wsparcia nie zapewnia jednak Nissan, kt\u00f3ry zapowiedzia\u0142 rych\u0142e zwolnienie Ghosna. By\u0142y prezes japo\u0144skiego koncernu sta\u0142 si\u0119 legend\u0105 bran\u017cy motoryzacyjnej z powodu inicjatywy nawi\u0105zania wsp\u00f3\u0142pracy z francuskim Renault. Poprzez skuteczn\u0105 polityk\u0119 ci\u0119cia koszt\u00f3w uda\u0142o mu si\u0119 r\u00f3wnie\u017c wyprowadzi\u0107 Nissana z prostej drogi do bankructwa. Jak pisze Reuters, Ghosn uzyska\u0142 dzi\u0119ki temu status gwiazdy w Japonii.", "\u2013 Za tak du\u017ce naruszenie zaufania wielu ludzi, czuj\u0119 ogromne rozczarowanie i \u017cal. To nie tylko rozczarowanie, ale wr\u0119cz oburzenie i przygn\u0119bienie \u2013 skomentowa\u0142 spraw\u0119 obecny prezes Nissana Hiroto Saikawa podczas konferencji sp\u00f3\u0142ki. Saikawa m\u00f3wi\u0142, \u017ce nie mo\u017ce poda\u0107 szczeg\u00f3\u0142\u00f3w wewn\u0119trznego \u015bledztwa, ale skala wykorzystania pieni\u0119dzy sp\u00f3\u0142ki przez Ghosna by\u0142a du\u017ca, a sam proceder trwa\u0142 kilka lat."]}
{"url": "https://www.bankier.pl/moto/na-twardym-brexicie-motoryzacja-w-polsce-straci-najwiecej-sposrod-krajow-europie-srodkowo-wschodniej-1505/", "title": ["Na twardym brexicie motoryzacja w Polsce straci najwi\u0119cej z Europy \u015arodkowo-Wschodniej"], "lead": ["Polska jest pi\u0105tym najwa\u017cniejszym partnerem motoryzacyjnej wymiany handlowej dla Wielkiej Brytanii. Pod wzgl\u0119dem bilansu handlowego wyprzedaj\u0105 nas jedynie Niemcy, Belgia, Hiszpania i Francja. W 2017 r. eksport polskich produkt\u00f3w motoryzacyjnych na Wyspy mia\u0142 warto\u015b\u0107 1,5 mld euro i stanowi\u0142 ok. 6 proc. ca\u0142ej motosprzeda\u017cy zagranicznej."], "text": ["Polska jest pi\u0105tym najwa\u017cniejszym partnerem motoryzacyjnej wymiany handlowej dla Wielkiej Brytanii. Pod wzgl\u0119dem bilansu handlowego wyprzedaj\u0105 nas jedynie Niemcy, Belgia, Hiszpania i Francja. W 2017 r. eksport polskich produkt\u00f3w motoryzacyjnych na Wyspy mia\u0142 warto\u015b\u0107 1,5 mld euro i stanowi\u0142 ok. 6 proc. ca\u0142ej motosprzeda\u017cy zagranicznej.", "Zdaniem ekspert\u00f3w Exact Systems, potencjalny twardy brexit uderzy w brytyjski, unijny i polski automotive. Brytyjczycy strac\u0105 zaufanych i konkurencyjnych cenowo dostawc\u00f3w cz\u0119\u015bci (78 proc. pochodzi z importu unijnego), a zak\u0142ady produkcyjne w Polsce odczuj\u0105 najwi\u0119kszy spadek obrot\u00f3w w\u015br\u00f3d wszystkich kraj\u00f3w Europy \u015arodkowo-Wschodniej.", "Produkcja motoryzacyjna w Wielkiej Brytanii nastawiona jest na eksport \u2013 dotyczy to zar\u00f3wno aut osobowych, jak i cz\u0119\u015bci do nich. 80 proc. z 1,67 mln wyprodukowanych w 2017 r. na Wyspach pojazd\u00f3w znalaz\u0142o nabywc\u00f3w za granic\u0105, a ponad po\u0142owa z tej grupy (czyli 719 tys.) trafi\u0142a do Unii Europejskiej. W segmencie cz\u0119\u015bci motoryzacyjnych ten odsetek jest jeszcze wy\u017cszy \u2013 60 proc. brytyjskiej produkcji sprzedano do UE (pod wzgl\u0119dem warto\u015bci). Siln\u0105 zale\u017cno\u015b\u0107 od unijnego rynku wida\u0107 tak\u017ce w imporcie. W ubieg\u0142ym roku na Wyspy sprowadzono prawie 2 mln aut oraz komponenty motoryzacyjne z UE warte \u0142\u0105cznie ok. 46 mld euro, co stanowi odpowiednio a\u017c 85 proc. ca\u0142kowitego importu samochod\u00f3w (pod wzgl\u0119dem ilo\u015bci) oraz 78 proc. ca\u0142kowitego importu cz\u0119\u015bci do Zjednoczonego Kr\u00f3lestwa (pod wzgl\u0119dem warto\u015bci).", "Pa\u0144stwa cz\u0142onkowskie Unii Europejskiej wys\u0142a\u0142y do Wielkiej Brytanii 34 proc. swojego ca\u0142kowitego eksportu aut (pod wzgl\u0119dem ilo\u015bci) oraz 15,5 proc. ca\u0142kowitego eksportu cz\u0119\u015bci (pod wzgl\u0119dem warto\u015bci). Jednym z 5 najwa\u017cniejszych unijnych partner\u00f3w Wielkiej Brytanii w handlu samochodami i komponentami jest Polska. W 2017 r. odnotowali\u015bmy dodatni bilans handlowy na poziomie 0,7 mld euro \u2013 wyeksportowali\u015bmy na Wyspy produkty motoryzacyjne za 1,5 mld euro i \u015bci\u0105gn\u0119li\u015bmy mototowary warte 0,8 mld euro.", "\u2013 Wynik negocjacji brexitowych mo\u017ce okaza\u0107 si\u0119 bardzo wa\u017cny dla przysz\u0142o\u015bci motoryzacji w naszym kraju. Ewentualny twardy brexit odczujemy podw\u00f3jnie. Po pierwsze, powinni\u015bmy si\u0119 liczy\u0107 z potencjalnymi stratami w eksporcie bezpo\u015brednim i to najwy\u017cszymi w Europie \u015arodkowo-Wschodniej. Spo\u015br\u00f3d wszystkich kraj\u00f3w regionu, na Wyspy trafia najwi\u0119cej w\u0142a\u015bnie naszych produkt\u00f3w motoryzacyjnych. Po drugie, odnotujemy r\u00f3wnie\u017c straty po\u015brednie, bo utrudniony dost\u0119p do rynku brytyjskiego oznacza mniejsz\u0105 sprzeda\u017c aut z UE na Wyspach, czyli ni\u017csze zapotrzebowanie np. na polskie cz\u0119\u015bci w unijnych fabrykach. Wszystko przez bardzo umi\u0119dzynarodowiony \u0142a\u0144cuch dostaw, kt\u00f3ry zostanie rozerwany, je\u015bli Wielka Brytania nie dojdzie do porozumienia z UE. Wyspy Brytyjskie to drugi najwi\u0119kszy rynek motoryzacyjny w Europie za Niemcami, pod wzgl\u0119dem liczby zarejestrowanych pojazd\u00f3w (ponad 2,5 mln w 2017, przy 15 mln w ca\u0142ej Unii). Pami\u0119tajmy przy tym, \u017ce najwi\u0119cej produkt\u00f3w motoryzacyjnych do Wielkiej Brytanii eksportuj\u0105 Niemcy \u2013 nasz g\u0142\u00f3wny partner handlowy \u2013 twierdzi Jacek Opala, cz\u0142onek zarz\u0105du Exact Systems S.A.", "Mianem mi\u0119kkiego brexitu okre\u015blamy sytuacj\u0119, w kt\u00f3rej Wielka Brytania wyjdzie ze struktur Unii Europejskiej, ale pozostanie na wsp\u00f3lnym rynku, co gwarantuje swobodny przep\u0142yw towar\u00f3w, us\u0142ug, os\u00f3b i kapita\u0142u. B\u0119dzie mie\u0107 w\u00f3wczas status podobny do Norwegii i Szwajcarii. To rozwi\u0105zanie dla bran\u017cy motoryzacyjnej optymalne, poniewa\u017c nie ucierpi obustronna wymiana handlowa. Nie b\u0119dzie trzeba reorganizowa\u0107 sprawnie dzia\u0142aj\u0105cego modelu biznesowego, opartego na zintegrowanym \u0142a\u0144cuchu dostaw i braku magazynowania na zapas. Model ten, zwany just-in-time, mo\u017ce funkcjonowa\u0107 jedynie w warunkach wsp\u00f3lnego rynku i otwartych granic.", "Niestety mi\u0119kki brexit nie pokrywa si\u0119 z oczekiwaniami cz\u0119\u015bci brytyjskiego spo\u0142ecze\u0144stwa oraz polityk\u00f3w rz\u0105dz\u0105cej Partii Konserwatywnej. Szukaj\u0105c konsensusu premier Theresa May przygotowa\u0142a tzw. plan z Chequers. \u2013 Zak\u0142ada\u0142 on, \u017ce Wielka Brytania pozostanie na wsp\u00f3lnym rynku, ale na w\u0142asnych zasadach tzn. bez swobody przep\u0142ywu os\u00f3b i kapita\u0142u, kt\u00f3re maj\u0105 zosta\u0107 uregulowane osobnymi umowami. Unia nie zgodzi\u0142a si\u0119 na taki precedens, poniewa\u017c te swobody s\u0105 integraln\u0105 cz\u0119\u015bci\u0105 wsp\u00f3lnego rynku. P\u00f3j\u015bcie w tej kwestii na ust\u0119pstwa os\u0142abi\u0142oby pozycj\u0119 UE, kt\u00f3ra chce wyj\u015b\u0107 z brytyjskiego kryzysu z twarz\u0105 i nie dopu\u015bci\u0107 do kolejnego roz\u0142amu wewn\u0105trz Wsp\u00f3lnoty. Nowa wersja umowy brexitowej, opublikowana w po\u0142owie listopada, jest du\u017co bardziej zgodna z oczekiwaniami Unii ni\u017c plan z Chequers. Czy to wystarczy, aby uzyska\u0107 zgod\u0119 Brukseli? Wydaje si\u0119, \u017ce do nowej umowy znacznie trudniej b\u0119dzie przekona\u0107 brytyjski Parlament \u2013 m\u00f3wi Dan Clues, General Manager brytyjskiej sp\u00f3\u0142ki Exact Systems.", "Zatem co si\u0119 stanie, je\u015bli obie strony nie dojd\u0105 do porozumienia?", "Scenariusz twardego brexitu wi\u0105\u017ce si\u0119 przede wszystkim z zamkni\u0119ciem granic i przywr\u00f3ceniem na nich pe\u0142nej kontroli, co spowoduje szereg problem\u00f3w natury logistycznej. Znacznie wyd\u0142u\u017cy si\u0119 czas oczekiwania na cz\u0119\u015bci, zak\u0142ady b\u0119d\u0105 mie\u0107 op\u00f3\u017anienia w produkcji i nie b\u0119d\u0105 nad\u0105\u017ca\u0107 z realizacj\u0105 bie\u017c\u0105cych zam\u00f3wie\u0144. Wymusi to zmian\u0119 koncepcji produkcji z just-in-time na magazynowanie zapas\u00f3w i przej\u015bcie z produkcji globalnej na lokaln\u0105. Zanim jednak nast\u0105pi zmiana modelu produkcji, mog\u0105 zdarzy\u0107 si\u0119 zatory, zmniejszenie produkcji czy zwolnienia pracownik\u00f3w. Niekt\u00f3re firmy ju\u017c przygotowuj\u0105 si\u0119 na ten scenariusz np. Mini po brexicie planuje w kwietniu czasowo wy\u0142\u0105cza\u0107 produkcj\u0119. Producent szuka r\u00f3wnie\u017c lokalizacji na magazynowanie cz\u0119\u015bci oraz inwestuje w systemy informatyczne do obs\u0142ugi nowych rodzaj\u00f3w dokument\u00f3w, kt\u00f3re dopiero wejd\u0105 do obiegu. Natomiast McLaren chce gromadzi\u0107 najwa\u017cniejsze komponenty i w razie problem\u00f3w zmienia\u0107 harmonogram wysy\u0142ek do UE.", "(fot. REUTERS/Alessandro Bianchi/Files / FORUM)", "Niekt\u00f3re firmy rozwa\u017caj\u0105 zamkni\u0119cie swoich fabryk na Wyspach i przenoszenie produkcji cz\u0119\u015bci bli\u017cej g\u0142\u00f3wnych zak\u0142ad\u00f3w. Bardzo prawdopodobne, \u017ce to samo b\u0119dzie si\u0119 dzia\u0142o tak\u017ce w drug\u0105 stron\u0119 \u2013 ucieczka z kontynentu na Wyspy, w celu optymalizacji finansowej proces\u00f3w produkcyjnych. \u2013 Je\u015bli motobran\u017ca w Wielkiej Brytanii zacznie bazowa\u0107 w wi\u0119kszym stopniu na dostawcach zlokalizowanych w swoim kraju, to ucierpi\u0105 nie tylko fabryki z Polski, ale r\u00f3wnie\u017c polskie firmy logistyczne. Rocznie 2 mln aut ci\u0119\u017carowych wje\u017cd\u017ca do Zjednoczonego Kr\u00f3lestwa, z czego ponad 1/5 (450 tys.) nale\u017cy do polskich przewo\u017anik\u00f3w. Coraz wi\u0119cej m\u00f3wi si\u0119 te\u017c o przeniesieniu cz\u0119\u015bci transportu drogowego na morski, na czym skorzysta\u0107 mog\u0105 holenderskie i belgijskie porty \u2013 m\u00f3wi Jacek Opala.", "Ekspert Exact Systems zwraca r\u00f3wnie\u017c uwag\u0119, i\u017c ucieczka cz\u0119\u015bci fabryk z Wysp do Unii wywo\u0142a efekt domina: \u2013 Ruch Jaguar Land Rover (JLR), kt\u00f3ry przesuwa ci\u0119\u017car produkcji na S\u0142owacj\u0119, wymusi na lokalnych oddzia\u0142ach mi\u0119dzynarodowych graczy, takich jak Lear czy Brose, przeniesienie swojej produkcji dla JLR z zak\u0142ad\u00f3w w Wielkiej Brytanii do tych zlokalizowanych na S\u0142owacji lub w pobli\u017cu, np. do Polski \u2013 dodaje Opala.", "W razie twardego brexitu cz\u0119\u015bci motoryzacyjne nie b\u0119d\u0105 spe\u0142nia\u0142y wymog\u00f3w UE lub GB, bo nie b\u0119dzie jednolitego procesu certyfikacji, przez co mog\u0105 wyst\u0105pi\u0107 problemy z homologacj\u0105 np. silnik\u00f3w diesla. Ju\u017c teraz JLR wprowadzi\u0142o 3-dniowy tydzie\u0144 pracy w fabryce w Castle Bromwich, obowi\u0105zuj\u0105cy od pa\u017adziernika do grudnia. Jest to spowodowane wej\u015bciem nowych test\u00f3w emisji spalin i konieczno\u015bci\u0105 uzyskania nowej homologacji UE. Zastoje w produkcji mog\u0105 zach\u0119ca\u0107 do obni\u017cenia norm emisji w Wielkiej Brytanii.", "\nAby unikn\u0105\u0107 w przysz\u0142o\u015bci problem\u00f3w z dopuszczeniem swoich produkt\u00f3w na rynek unijny McLaren rozwa\u017ca certyfikowanie ich tak\u017ce w Niemczech, a Honda uzyskuje licencje zar\u00f3wno w Wielkiej Brytanii jak i UE.", "Twardy brexit zmusi zak\u0142ady motoryzacyjne w Polsce do intensywniejszego poszukiwania alternatywnych rynk\u00f3w zbytu. W 2017 r. 90 proc. eksportowanych cz\u0119\u015bci znajdowa\u0142o nabywc\u00f3w w UE (wzrost 10,4 proc. r/r), ale dynamika wzrostu na rynkach pozaunijnych osi\u0105gn\u0119\u0142a 29 proc.. Ten trend b\u0119dzie w najbli\u017cszych latach kontynuowany. Szczeg\u00f3lnie wa\u017cna z polskiego punktu widzenia mo\u017ce okaza\u0107 si\u0119 sytuacja polityczno-gospodarcza w Turcji.", "\u2013 Kwestia brexitu pojawi\u0142a si\u0119 w trudnym czasie dla brytyjskiego rynku motoryzacyjnego, poniewa\u017c producenci zmagaj\u0105 si\u0119 r\u00f3wnie\u017c z efektami skandalu emisyjnego i zmian\u0105 silnik\u00f3w diesla na nap\u0119dy hybrydowe oraz elektryczne. Uwa\u017cam, \u017ce wyj\u015bcie Wielkiej Brytanii z UE b\u0119dzie mie\u0107 negatywne konsekwencje dla naszego rynku motoryzacyjnego, a jedynie mi\u0119kki brexit mo\u017ce z\u0142agodzi\u0107 ich skutki. Zapewni brytyjskim firmom dost\u0119p do jednolitego rynku oraz da brytyjskiemu rz\u0105dowi prawo do wsp\u00f3\u0142decydowania o zasadach panuj\u0105cych na rynku europejskim \u2013 podsumowuje Dan Clues.", "Brexit to potoczne okre\u015blenie dla procesu wychodzenia Wielkiej Brytanii z Unii Europejskiej, rozpocz\u0119tego w czerwcu 2016 r. W\u00f3wczas odby\u0142o si\u0119 referendum dotycz\u0105ce cz\u0142onkostwa Zjednoczonego Kr\u00f3lestwa w UE, w kt\u00f3rym wi\u0119kszo\u015b\u0107 g\u0142osuj\u0105cych (51,89 proc.) opowiedzia\u0142a si\u0119 za opuszczeniem struktur unijnych. Pomimo niewi\u0105\u017c\u0105cego charakteru tego referendum, premier Theresa May rozpocz\u0119\u0142a brexit. Wielka Brytania ma opu\u015bci\u0107 Wsp\u00f3lnot\u0119 do 29 marca 2019 r. Do tego dnia obie strony maj\u0105 czas na doj\u015bcie do porozumienia w kwestiach prawnych.", "\u0179r\u00f3d\u0142a danych w materiale prasowym:", "\nBrexit and the auto industry: facts and figures (ACEA)", "\nRekordowy eksport przemys\u0142u motoryzacyjnego w 2017 roku (AutomotiveSuppliers.pl)", "\nhttp://www.autonews.com", "Exact Systems"]}
{"url": "https://www.bankier.pl/moto/poznaj-nowa-sekcje-motoryzacyjna-bankier-pl-1510/", "title": ["Poznaj now\u0105 sekcj\u0119 motoryzacyjn\u0105 Bankier.pl"], "lead": ["Nowa sekcja motoryzacyjna Bankier.pl ju\u017c wystartowa\u0142a i jest dost\u0119pna w domenie serwisu. Od tej pory czytelnicy zainteresowani ekonomicznym i finansowym aspektem bran\u017cy motoryzacyjnej mog\u0105 znale\u017a\u0107 wszystkie istotne artyku\u0142y w jednym miejscu."], "text": ["Nowa sekcja motoryzacyjna Bankier.pl ju\u017c wystartowa\u0142a i jest dost\u0119pna w domenie serwisu. Od tej pory czytelnicy zainteresowani ekonomicznym i finansowym aspektem bran\u017cy motoryzacyjnej mog\u0105 znale\u017a\u0107 wszystkie istotne artyku\u0142y w jednym miejscu.", "Wdro\u017cyli\u015bmy w\u0142a\u015bnie now\u0105 podstron\u0119 Bankier.pl po\u015bwi\u0119con\u0105 bran\u017cy motoryzacyjnej. Poza nowymi kategoriami tre\u015bci, naszym celem by\u0142a tak\u017ce poprawa ich czytelno\u015bci \u2013 nowe czcionki, format i przede wszystkim dostosowanie pod wy\u015bwietlacze smartfon\u00f3w ma uprzyjemni\u0107 przebywanie w serwisie i lepszy dost\u0119p. Zadbali\u015bmy tak\u017ce o atrakcyjno\u015b\u0107 wizualn\u0105.", "bankier.pl/moto", "Poprzednia sekcja motoryzacyjna agregowa\u0142a tre\u015bci bran\u017cowe w jeden wsp\u00f3lny listing. Teraz \u00a0w przejrzysty spos\u00f3b mo\u017cesz porusza\u0107 si\u0119 mi\u0119dzy kategoriami wiadomo\u015bci motoryzacyjnych. Wyodr\u0119bnili\u015bmy na pocz\u0105tek 7 kategorii, do kt\u00f3rych dost\u0119p znajduje si\u0119 bezpo\u015brednio ze strony g\u0142\u00f3wnej sekcji:", "Dodatkowo z menu w prosty spos\u00f3b mo\u017cna przej\u015b\u0107 na listingi wiadomo\u015bci o poszczeg\u00f3lnych markach \u2013 w \u0142atwy spos\u00f3b mo\u017cesz przefiltrowa\u0107 tre\u015bci znajduj\u0105ce si\u0119 na serwisie, \u017ceby wy\u015bwietli\u0107 wy\u0142\u0105cznie newsy dotycz\u0105ce interesuj\u0105cego ci\u0119 producenta samochod\u00f3w.", "Nie zapominajmy tak\u017ce o tym, \u017ce nowa sekcja bankier.pl/moto nale\u017cy do rodziny Bonnier Business Polska \u2013 na bie\u017c\u0105co b\u0119dzie mo\u017cna na niej znale\u017a\u0107 propozycje najciekawszych artyku\u0142\u00f3w komplementarnych ze strony g\u0142\u00f3wnej Bankier.pl i PB.pl.", "Zmiany przeprowadzili\u015bmy nie tylko w zakresie przejrzysto\u015bci prezentowanych materia\u0142\u00f3w, ale tak\u017ce w samej warstwie technicznej. Serwis ", " dzia\u0142a na elastycznym \u015brodowisku wordpressowym, dzi\u0119ki kt\u00f3remu sekcja doczeka\u0142a si\u0119 obs\u0142ugi standardu RWD (", ")", "Teraz artyku\u0142y, tabele, zdj\u0119cia i materia\u0142y wideo wy\u015bwietlaj\u0105 si\u0119 r\u00f3wnie dobrze (a czasem nawet i lepiej) na ekranie twojego smartfona lub tabletu.", "Specjalnie dla czytelnik\u00f3w, kt\u00f3rzy lubi\u0105 analizowa\u0107 tabele z danymi, dopasowali\u015bmy je ma\u0142ych wy\u015bwietlaczy telefon\u00f3w. W nowej wersji wy\u015bwietlaj\u0105 si\u0119 one w formie skr\u00f3conej i znacznie atrakcyjniejszej ni\u017c zestaw jednolitych kom\u00f3rek. \u0141atwiej je tak\u017ce omin\u0105\u0107 tym, kt\u00f3rym wystarcz\u0105 tylko pierwsze wiersze danych. Poni\u017cej pr\u00f3bka z artyku\u0142u: \u201e", "\u201e:", "Ceny samochod\u00f3w elektrycznych w Polsce", "\u0179r\u00f3d\u0142o: Opracowanie Bankier.pl na podstawie cennik\u00f3w producent\u00f3w", "Zmieni\u0142 si\u0119 tak\u017ce sam widok artyku\u0142u \u2013 du\u017ce zdj\u0119cia w wysokiej rozdzielczo\u015bci witaj\u0105 czytaj\u0105cego ju\u017c pod tytu\u0142em, tak samo wiod\u0105ce dla artyku\u0142u materia\u0142y wideo. Dla przejrzysto\u015bci tre\u015bci przewidzieli\u015bmy tak\u017ce specjalne formaty boks\u00f3w informacyjnych z linkami do uzupe\u0142niaj\u0105cych dany materia\u0142 tre\u015bci oraz graficznego podkre\u015blenia wa\u017cnych cytat\u00f3w.", "W \u0142atwiejszy spos\u00f3b odnajdziecie tak\u017ce teksty powi\u0105zane tematycznie \u2013 po prawej stronie artyku\u0142u i tu\u017c pod nim wy\u015bwietl\u0105 si\u0119 listy temat\u00f3w poruszonych w artykule oraz marki samochod\u00f3w \u2013 wystarczy w nie klikn\u0105\u0107, \u017ceby znale\u017a\u0107 wi\u0119cej artyku\u0142\u00f3w z serii.", "bankier.pl/moto", "Na koniec oczywi\u015bcie czekamy na komentarze pod artyku\u0142ami. Zrezygnowali\u015bmy z zamkni\u0119tej struktury \u2013 wystarczy by\u0107 zalogowanym na Facebooku, by m\u00f3c skomentowa\u0107 tre\u015bci znajduj\u0105ce si\u0119 w serwisie."]}
{"url": "https://www.bankier.pl/moto/rzad-czech-dofinansuje-inwestycje-bmw-1532/", "title": ["Rz\u0105d Czech dofinansuje inwestycj\u0119 BMW"], "lead": [], "text": ["BMW zamierza w ci\u0105gu siedmiu lat przeznaczy\u0107 na budow\u0119 tego o\u015brodka 2,55 mld koron (422 mln z\u0142otych), w tym 1,3 mld koron (215 mln z\u0142otych) na jego wyposa\u017cenie techniczne.", "Rz\u0105dow\u0105 zach\u0119t\u0119 tworz\u0105: dotacja do nabycia maj\u0105tku (255 mln koron), ulga od podatku dochodowego (202 mln koron), dotacje do przekwalifikowania lub szkolenia pracownik\u00f3w (47 mln koron) i dotacje do tworzenia nowych miejsc pracy (25 mln koron).", "Beneficjentem zach\u0119ty b\u0119dzie nowo za\u0142o\u017cona sp\u00f3\u0142ka c\u00f3rka BMW, kt\u00f3ra zbuduje w Sokolovie centrum technologiczne zajmuj\u0105ce si\u0119 rozwojem samochod\u00f3w i system\u00f3w wspomagania kierowcy.", "BMW poinformowa\u0142o w czerwcu, \u017ce chce najp\u00f3\u017aniej od ko\u0144ca 2019 roku uzyska\u0107 zezwolenie na budow\u0119 o\u015brodka. Zajmie on teren oko\u0142o 500 hektar\u00f3w na p\u00f3\u0142noc od Sokolova w miejscu rekultywowanego obecnie zwa\u0142owiska nieczynnej ju\u017c odkrywkowej kopalni w\u0119gla brunatnego. O\u015brodek ma rozpocz\u0105\u0107 dzia\u0142alno\u015b\u0107 przed ko\u0144cem 2022 roku.", "Dzi\u0119ki tej inwestycji ma powsta\u0107 w powiecie Sokolov co najmniej 250 nowych miejsc pracy. W\u0142adze kraju (wojew\u00f3dztwa) Karlowe Wary obieca\u0142y ju\u017c po\u0142\u0105czenie o\u015brodka z lokaln\u0105 sieci\u0105 dr\u00f3g, czego koszty szacuje si\u0119 na 40 mln koron (6,6 mln z\u0142otych). (PAP)", "Z Pragi Piotr G\u00f3recki (PAP)", "ptg/ dmi/ mc/"]}
{"url": "https://www.bankier.pl/moto/mozliwe-kolejne-zmiany-stawek-za-badania-techniczne-pojazdow-1539/", "title": ["Mo\u017cliwe kolejne zmiany stawek za badania techniczne pojazd\u00f3w"], "lead": [], "text": ["B\u0119dziemy monitorowa\u0107 wprowadzone zmiany w systemie bada\u0144 technicznych pojazd\u00f3w w 2019 r. i nie wykluczamy uaktualnienia stawek za przegl\u0105d samochodu \u2013 zapowiedzia\u0142 w Sejmie wiceminister infrastruktury Marek Chodkiewicz.", "We wtorek w Sejmie na spotkaniu z w\u0142a\u015bcicielami stacji diagnostycznych, kt\u00f3re odby\u0142o si\u0119 w ramach podkomisji sta\u0142ej do spraw mikro i ma\u0142ych przedsi\u0119biorstw, wiceminister infrastruktury Marek Chodkiewicz przekonywa\u0142, \u017ce resort b\u0119dzie monitorowa\u0107 wprowadzone zmiany w systemie bada\u0144 technicznych pojazd\u00f3w w 2019 roku.", "\u201eSystem bada\u0144 technicznych pojazd\u00f3w dzia\u0142a w Polsce niew\u0142a\u015bciwie, co potwierdzi\u0142a w kontrolach Najwy\u017csza Izba Kontroli, dlatego zmiany s\u0105 konieczne, wymagane prawem unijnym, bezpiecze\u0144stwem w ruchu drogowym i ochron\u0105 \u015brodowiska\u201d \u2013 m\u00f3wi\u0142 wiceminister Chodkiewicz.", "Przedstawiciel resortu infrastruktury podkre\u015bli\u0142 m.in., \u017ce zmiany wprowadzaj\u0105 skoordynowany system szkolenia diagnost\u00f3w, oraz zmiany systemu nadzoru, kt\u00f3re wprowadz\u0105 wy\u017csz\u0105 jako\u015b\u0107 \u015bwiadczonych przez nie us\u0142ug. Sprawowanie nadzoru nad badaniami, a tak\u017ce przedsi\u0119biorcami prowadz\u0105cymi stacje kontroli pojazd\u00f3w, odpowiedzialny b\u0119dzie teraz Transportowy Doz\u00f3r Techniczny.", "\u201eWychodz\u0105c na przeciw oczekiwaniom przedsi\u0119biorc\u00f3w, zaproponowali\u015bmy zmniejszenie lub zniesienie niekt\u00f3rych op\u0142at ponoszonych przez w\u0142a\u015bcicieli stacji diagnostycznych, pozostawiaj\u0105c t\u0119 sam\u0105 stawk\u0119 op\u0142aty pobieranych od kierowc\u00f3w za badanie techniczne. W zwi\u0105zku z wdro\u017ceniem zmian przedsi\u0119biorcy prowadz\u0105cy stacje kontroli pojazd\u00f3w b\u0119d\u0105 ponosi\u0107 tzw. op\u0142at\u0119 jako\u015bciow\u0105\u201d \u2013 poinformowa\u0142 wiceminister.", "\u201eOstateczna op\u0142ata jako\u015bciowa \u2013 co warto podkre\u015bli\u0107 \u2013 nie b\u0119dzie wy\u017csza ni\u017c 3,5 z\u0142, i zostanie okre\u015blona w akcie wykonawczym ministra infrastruktury i b\u0119dzie obowi\u0105zywa\u0107 dopiero od 2020 roku \u2013 doda\u0142 wiceminister. Projekt zak\u0142ada, \u017ce g\u0142\u00f3wnym \u017ar\u00f3d\u0142em zasilania finansowego systemu, b\u0119d\u0105 op\u0142aty za badanie wykonane 45 dni po terminie.", "Marcin Barankiewicz z Polskiej Izby Stacji Kontroli Pojazd\u00f3w przekonywa\u0142 z kolei, \u017ce przedsi\u0119biorcy \u201enie maj\u0105 z\u0142udze\u0144, \u017ce to oni ponios\u0105 g\u0142\u00f3wne koszty\u201d. Jak m\u00f3wi\u0142 projekt \u2013 zak\u0142ada bowiem, \u017ce w pierwszym roku obowi\u0105zywania ustawy ma by\u0107 10 proc. przeterminowanych bada\u0144 diagnostycznych, w kolejnych ma spa\u015b\u0107 do 6 proc. \u201eTymczasem to jest nierealne, bo jak u\u017cytkownicy dowiedz\u0105 si\u0119, \u017ce maj\u0105 dop\u0142aci\u0107 50 proc. do badania, to b\u0119d\u0105 si\u0119 pilnowa\u0107 \u2013 przekonywa\u0142 Barankiewicz.", "\u201eW zwi\u0105zku z tym przewidujemy, \u017ce ministerstwo w rozporz\u0105dzeniu wyda decyzj\u0119 o wzro\u015bcie op\u0142aty jako\u015bciowej nie podnosz\u0105c op\u0142aty za badanie, jak mia\u0142o to miejsce w przypadku podniesienia stawki VAT z 22 na 23 proc, przy czym kwota brutto badania pozosta\u0142a brutto. I nikt tego przedsi\u0119biorcom nie zrekompensowa\u0142\u201d -podkre\u015bli\u0142.", "W opinii dyrektora generalnego Og\u00f3lnopolskiego Zwi\u0105zku Pracodawc\u00f3w Transportu Drogowego Andrzeja Bogdanowicza \u201e\u015brednia rentowno\u015b\u0107 stacji diagnostycznych to 2 proc. Je\u015bli wi\u0119c zostanie wprowadzona ta \u201eop\u0142ata jako\u015bciowa\u201d w wysoko\u015bci 3,5 z\u0142, co daje 4 proc. z op\u0142aty za badanie samochodu, to wszystkie te stacje b\u0119d\u0105 ", "Prezes Polskiej Izby Stacji Kontroli Pojazd\u00f3w (PISKP) Leszek Turek powiedzia\u0142 na wtorkowym spotkaniu, \u017ce postulaty przedsi\u0119biorc\u00f3w prowadz\u0105cych stacje diagnostyczne, cz\u0119sto ma\u0142ych rodzinnych firm, podnoszonych podczas blisko trzyletnich prac nad projektem, nie zosta\u0142y uwzgl\u0119dnione w projekcie, kt\u00f3ry trafi\u0142 do Sejmu\u201d", "Szef PISKP podkre\u015bla\u0142, \u017ce \u201ebran\u017ca nie jest przeciwna zmianom i wprowadzeniu nowego systemu kontroli, ale \u201ena zasadach partnerskich\u201d i \u201ebez obarczania kosztami tej zmiany tylko i wy\u0142\u0105cznie w\u0142a\u015bcicieli stacji diagnostycznych\u201d", "Wiceminister Chodkiewicz w odpowiedzi na postulat w\u0142a\u015bcicieli stacji diagnostycznych, o wprowadzeniu zasady waloryzacji stawek za badanie techniczne pojazd\u00f3w, kt\u00f3re nie by\u0142y zmieniane od 14 lat, odpowiedzia\u0142, \u017ce \u201epo rocznej analizie wprowadzonych zmian w systemie, nie jest to niewykluczone, tak jak zmiana wysoko\u015bci op\u0142aty jako\u015bciowej\u201d.", "Pierwsze czytanie projektu ustawy o zmianie ustawy Prawo o ruchu drogowym oraz niekt\u00f3rych innych ustaw, kt\u00f3ry zak\u0142ada zmiany w systemie bada\u0144 technicznych pojazd\u00f3w, odb\u0119dzie si\u0119 w czwartek 22 listopada. (PAP)", "autor: Longina Grzeg\u00f3rska-Szpyt", "lgs/ drag/"]}
{"url": "https://www.bankier.pl/moto/francja-media-krytykuja-szefa-renault-ale-podejrzewaja-japonczykow-o-spisek-1544/", "title": ["Francja: Media krytykuj\u0105 szefa Renault, ale podejrzewaj\u0105 Japo\u0144czyk\u00f3w o spisek"], "lead": ["Po zatrzymaniu w poniedzia\u0142ek w Japonii prezesa sojuszu Renault-Nissan-Mitsubishi Carlosa Ghosna francuskie media krytykuj\u0105 jego astronomiczne wynagrodzenia. Wysuwaj\u0105 te\u017c podejrzenia o japo\u0144ski spisek, polegaj\u0105cy na wyeliminowaniu Francuz\u00f3w z decyzyjnej roli w sojuszu."], "text": ["Po zatrzymaniu w poniedzia\u0142ek w Japonii prezesa sojuszu Renault-Nissan-Mitsubishi Carlosa Ghosna francuskie media krytykuj\u0105 jego astronomiczne wynagrodzenia. Wysuwaj\u0105 te\u017c podejrzenia o japo\u0144ski spisek, polegaj\u0105cy na wyeliminowaniu Francuz\u00f3w z decyzyjnej roli w sojuszu.", "We wtorek wieczorem rada administracyjna Renault, w oczekiwaniu na wyja\u015bnienia w sprawie ewentualnych malwersacji Ghosna, tymczasowo powierzy\u0142a zarz\u0105dzanie przedsi\u0119biorstwem jego dotychczasowemu zast\u0119pcy. Dla obserwator\u00f3w nie ulega natomiast w\u0105tpliwo\u015bci, \u017ce zbieraj\u0105ca si\u0119 w czwartek rada administracyjna Nissana definitywnie pozbawi Ghosna stanowiska. Podobnie post\u0105pi Mitsubishi Motors.", "Ghosn, prezes trzech sprzymierzonych firm motoryzacyjnych i dyrektor generalny Renault, podejrzany jest o systematyczne zatajanie cz\u0119\u015bci dochod\u00f3w przed japo\u0144skim urz\u0119dem podatkowym oraz o defraudacj\u0119 \u015brodk\u00f3w Nissana. Na czele tej zagro\u017conej upad\u0142o\u015bci\u0105 japo\u0144skiej firmy stan\u0105\u0142 w 1999 r.", "Ghosn, kt\u00f3ry ju\u017c wtedy mia\u0142 przydomek \u201ecost killer\u201d, czyli \u201ezab\u00f3jcy koszt\u00f3w\u201d, napraw\u0119 firmy rozpocz\u0105\u0142 od zwolnienia 21 tys. pracownik\u00f3w.", "\u201eTen skandal mo\u017ce by\u0107 wod\u0105 na m\u0142yn dla Nissana\u201d powiedzia\u0142 w wywiadzie dla francuskiej rozg\u0142o\u015bni France Info specjalista ds. strategii ekonomicznej prof. Frederic Frery. Podobne podejrzenia wysuwaj\u0105 i inni komentatorzy. Ich zdaniem \u201eupadek Ghosna\u201d to \u201ezamach stanu\u201d, spowodowany przez japo\u0144skich szef\u00f3w Nissana, kt\u00f3rego obroty i zyski s\u0105 wi\u0119ksze ni\u017c francuskiego partnera. Zdaniem ekspert\u00f3w Nissan obawia si\u0119 wzmocnienia integracji z Renault, kt\u00f3ra mog\u0142aby pozbawi\u0107 go niezale\u017cno\u015bci.", "Cytowany przez tygodnik ekonomiczny \u201eUsine Nouvelle\u201d Christian Mardrus, jeden z dyrektor\u00f3w stowarzyszenia Renault-Nissan, t\u0142umaczy\u0142, \u017ce ten \u201esojusz nie jest ma\u0142\u017ce\u0144stwem, to raczej konkubinat, zbudowany na wzajemnym szacunku\u201d. \u201eJeste\u015bmy i b\u0119dziemy dwoma niezale\u017cnymi przedsi\u0119biorstwami. Ka\u017cde nasze przedsi\u0119wzi\u0119cie ma przynosi\u0107 korzy\u015b\u0107 obu firmom\u201d \u2013 wskaza\u0142.", "Prof. Frery zauwa\u017cy\u0142, \u017ce \u201eCarlos Ghosn by\u0142 wcieleniem tego sojuszu, kt\u00f3ry ca\u0142kowicie opiera\u0142 si\u0119 na nim\u201d. Podobne zdanie wyra\u017ca Bertille Bayart w \u015brodowym numerze dziennika \u201eLe Figaro\u201d, dodaj\u0105c, \u017ce \u201esojusz w zbyt wielkim stopniu spoczywa\u0142 na jednym cz\u0142owieku\u201d. Wed\u0142ug dziennikarki sytuacj\u0119 Renault w sojuszu z Japo\u0144czykami os\u0142abi\u0142 w roku 2015 \u00f3wczesny minister finans\u00f3w Emmanuel Macron, kt\u00f3ry staraj\u0105c si\u0119 pozbawi\u0107 Ghosna pe\u0142ni w\u0142adzy, doprowadzi\u0142 do podwojenia wagi g\u0142os\u00f3w pa\u0144stwa posiadaj\u0105cego 15 proc. akcji Renault.", "\u201eImperator\u201d Ghosn nigdy nie pogodzi\u0142 si\u0119 z decyduj\u0105c\u0105 rol\u0105 pa\u0144stwa \u2013 czytamy w \u201eLe Figaro\u201d. A dzi\u015b \u201eCarlos Ghosn wypad\u0142 z gry\u201d i \u201eRenault jest tylko widzem przej\u0119cia kontroli nad rad\u0105 administracyjn\u0105 Nissana. Japo\u0144ska firma, pozbywaj\u0105c si\u0119 Ghosna narzuci\u0142a nowy stosunek si\u0142. Ani pa\u0144stwo francuskie, ani Carlos Ghosn nie przygotowa\u0142y si\u0119 do tej sytuacji\u201d ubolewa Bertille Bayart.", "Pracownicy firmy Renault, pytani przez reporter\u00f3w o domniemane malwersacje ich szefa, nazwali je \u201eobrzydliwymi\u201d. Niekt\u00f3rzy \u017c\u0105dali jego natychmiastowego zwolnienia. Inni podkre\u015blali, \u017ce w Renault \u201eod lat nie ma podwy\u017cek\u201d. Zapowiedzieli, \u017ce w sobot\u0119 \u201ew\u0142o\u017c\u0105 \u017c\u00f3\u0142te kamizelki (znak rozpoznawczy protestuj\u0105cych we Francji przeciw zwi\u0119kszeniu akcyzy na paliwa i presji podatkowej) i pojad\u0105 do Pary\u017ca na manifestacj\u0119\u201d przeciw polityce rz\u0105du.", "Profesor prawa na Sorbonie Thomas Clay podkre\u015bla\u0142 w debacie France Info, \u017ce \u201eGhosn, dop\u00f3ki nie zosta\u0142 skazany, jest niewinny\u201d. Jednak \u2013 jak oceni\u0142 profesor \u2013 jego skandalicznie wysokie wynagrodzenie, do kt\u00f3rego dochodz\u0105 dodatki, w tym 100 tys. na wydatki zwi\u0105zane z funkcj\u0105 wywo\u0142uje protesty nie tylko w\u015br\u00f3d s\u0142abo zarabiaj\u0105cych pracownik\u00f3w Renault, kt\u00f3rzy p\u0142ac\u0105 podatki od swych niskich zarobk\u00f3w.", "Wyst\u0119puj\u0105cy w tej samej audycji Emmanuel Foulon, rzecznik belgijskich socjalist\u00f3w w Parlamencie Europejskim, powiedzia\u0142 \u017ce malwersacje przy takich zarobkach (jak Ghosna) to \u201erujnuj\u0105cy symbol\u201d, dope\u0142niaj\u0105cy przekonanie, \u017ce s\u0105 \u201edwie Francje, Francja elit i tych innych. I \u017ce zasady gry obowi\u0105zuj\u0105 tylko tych gorszych\u201d.", "Z Pary\u017ca Ludwik Lewin (PAP)", "llew/ cyk/ mal/"]}
{"url": "https://www.bankier.pl/moto/inpost-rozwiezie-paczki-samochodami-elektrycznymi-1549/", "title": ["InPost rozwiezie paczki samochodami elektrycznymi"], "lead": [], "text": ["\u2013 Od lat dostawy Paczkomat\u00f3w InPost ograniczaj\u0105 zanieczyszczenia w du\u017cych miastach. Dostawc\u0105 obecnie u\u017cywanych samochod\u00f3w elektrycznych jest Nissan, ale nie b\u0119dziemy si\u0119 ogranicza\u0107 do tylko jednego producenta. Jest to kolejne ekologiczne rozwi\u0105zanie InPostu \u2013 do Paczkomat\u00f3w InPost jeden kurier i jeden samoch\u00f3d dostarcza nawet 100 przesy\u0142ek, a w przypadku tradycyjnych kurier\u00f3w by\u0142oby to 100 kurs\u00f3w samochodem po mie\u015bcie\u201d \u2013 powiedzia\u0142 Rafa\u0142 Brzoska, prezes InPost.", "Inwestycje we flot\u0119 samochod\u00f3w elektrycznych to nie jedyne rozwi\u0105zanie, kt\u00f3re ma dobrze przygotowa\u0107 firm\u0119 do \u015bwi\u0105tecznego szczytu paczkowego. \u201ePrzed nami Black Friday, czyli tradycyjne rozpocz\u0119cie \u015bwi\u0105tecznego szczytu paczkowego, cho\u0107 w InPost rekordowe wolumeny notujemy ju\u017c od pocz\u0105tku tygodnia. W okresie \u015bwi\u0105tecznym spodziewamy si\u0119 nawet ponad 50% wzrostu obs\u0142ugiwanych wolumen\u00f3w w por\u00f3wnaniu do roku ubieg\u0142ego\u201d \u2013 doda\u0142 Brzoska", "Do obecnego szczytu InPost przygotowywa\u0142 si\u0119 przez ca\u0142y rok. Intensywnie inwestuj\u0105c przede wszystkim w rozw\u00f3j sieci Paczkomat\u00f3w InPost, kt\u00f3rych obecnie w ca\u0142ej Polsce jest ju\u017c 4300 \u2013 o 1500 wi\u0119cej ni\u017c rok wcze\u015bniej.\u00a0 \u2013 Mimo, \u017ce nadal intensywnie rekrutujemy pracownik\u00f3w to do szczytu paczkowego czujemy si\u0119 dobrze przygotowani. Zatrudnili\u015bmy dodatkowo 1000 kurier\u00f3w wraz z samochodami kurierskimi oraz 100 dodatkowych TIR-\u00f3w, kt\u00f3re b\u0119d\u0105 wozik przesy\u0142ki tak aby wszystkie dotar\u0142y przed \u015bwi\u0119tami \u2013 podkre\u015bla prezes InPost.", "InPost \u2013 na mocy porozumie\u0144 o wsp\u00f3\u0142pracy \u2013 rozpocz\u0105\u0142 instalacj\u0119 Paczkomat\u00f3w InPost przy sklepach Lidl i Dino w ca\u0142ej Polsce. Do ko\u0144ca roku InPost planuje powi\u0119kszy\u0107 infrastruktur\u0119 do 4500 Paczkomat\u00f3w. W okresie stycze\u0144 \u2013 pa\u017adziernik 2018 roku InPost dostarczy\u0142 ponad 61 mln przesy\u0142ek, czyli o 53% wi\u0119cej rok do roku \u2013 w tym Paczkomaty\u00ae notowa\u0142y wzrost o 54%, a kurier InPost o 50%. We wrze\u015bniu 2018 roku InPost i KKR \u2013 ameryka\u0144ska firma inwestycyjna \u2013 zawar\u0142y porozumienie gwarantuj\u0105ce 125 mln euro finansowania dla InPost w okresie 5,5 roku. Ponadto Advent International i InPost zainwestuj\u0105 w 2018 roku nawet 250 mln z\u0142 w infrastruktur\u0119 paczkomatow\u0105 oraz rozw\u00f3j us\u0142ug kurierskich.", "\u0179r\u00f3d\u0142o: InPost"]}
{"url": "https://www.bankier.pl/wiadomosc/Kubica-wraca-do-F1-Orlen-ma-sponsorowac-Williamsa-7627749.html", "title": [], "lead": [], "text": []}
{"url": "https://www.bankier.pl/moto/mikrosamochody-przyszloscia-elektrycznej-motoryzacji-koszt-eksploatacji-aut-w-duzych-miastach-porownywalny-z-zakupem-filizanki-kawy-1559/", "title": ["Mikrosamochody przysz\u0142o\u015bci\u0105 elektrycznej motoryzacji"], "lead": ["Rozw\u00f3j elektromobilno\u015bci jest kluczowy dla\u00a0poprawy jako\u015bci powietrza w\u00a0polskich miastach. Do 2050 roku emisja py\u0142\u00f3w zwi\u0105zana z\u00a0u\u017cytkowaniem silnikowych samochod\u00f3w osobistych mo\u017ce spa\u015b\u0107 nawet o\u00a090 proc., a emisja dwutlenku w\u0119gla znacznie zredukowana.\u00a0Przysz\u0142o\u015bci\u0105 s\u0105 elektryczne mikrosamochody. Zu\u017cywaj\u0105 mniej energii, sprawdz\u0105 si\u0119 przede wszystkim w\u00a0miastach. ZD DS2, czyli pojazd Zhidou Electric Vehicle, kt\u00f3ry w\u0142a\u015bnie wszed\u0142 na polski rynek,\u00a0pozwoli przejecha\u0107 100 km za nieca\u0142e 4 z\u0142ote."], "text": ["Leasing auta elektrycznego. Znamy stawki (fot. kasto / YAY Foto)", "\u2013\u00a0Dzisiaj ju\u017c nie\u00a0zadajemy sobie pytania, czy elektromobilno\u015b\u0107 jest potrzebna i\u00a0wejdzie na sta\u0142e do polskich miast. Pytanie kiedy to si\u0119 stanie i\u00a0w jaki spos\u00f3b. Elektromobilno\u015b\u0107 jest potrzebna wszystkim mieszka\u0144com miast, poniewa\u017c ma potencja\u0142, aby uwolni\u0107 nas od smogu\u00a0\u2013\u00a0podkre\u015bla w\u00a0rozmowie z\u00a0agencj\u0105 informacyjn\u0105 Newseria Biznes Adam Pietkiewicz, prezes Holdingu 1.", "Z raportu Cambridge Econometrics i\u00a0Fundacji Promocji Pojazd\u00f3w Elektrycznych \u201eNap\u0119dzamy polsk\u0105 przysz\u0142o\u015b\u0107\u201d wynika, \u017ce rozw\u00f3j elektromobilno\u015bci jest kluczowy dla\u00a0poprawy jako\u015bci w\u00a0polskich miastach, kt\u00f3re borykaj\u0105 si\u0119 z\u00a0problemem smogu. Obecnie transport w\u00a0Polsce odpowiada za ok. 13 proc. emisji gaz\u00f3w cieplarnianych, ale jego udzia\u0142 w\u00a0emisji szkodliwych zanieczyszcze\u0144, zw\u0142aszcza w\u00a0miastach, si\u0119ga nawet 60 proc.", "\u2013 Elektromobilno\u015b\u0107 b\u0119dzie si\u0119 rozwija\u0142a dwoma torami. Koncerny produkuj\u0105ce dzisiaj samochody spalinowe, wyprodukuj\u0105 samochody w\u00a0pe\u0142ni elektryczne, kt\u00f3re b\u0119d\u0105 mia\u0142y takie same funkcje i\u00a0parametry jak obecne samochody spalinowe. Po drugie b\u0119dzie si\u0119 rozwija\u0107 w\u00a0kierunku mikrobilno\u015bci, czyli samochod\u00f3w miejskich, kt\u00f3re mog\u0105 zawojowa\u0107 du\u017ce miasta\u00a0\u2013 przekonuje Adam Pietkiewicz.", "Mikrosamochody sprawdz\u0105 si\u0119 przede wszystkich w\u00a0du\u017cych miastach. S\u0105 przeznaczone zazwyczaj dla\u00a0dw\u00f3ch os\u00f3b, zwinne, a dzi\u0119ki temu \u017ce niewielkie latwiej im porusza\u0107 si\u0119 po zat\u0142oczonych ulicach. Pozwalaj\u0105 rozwija\u0107 pr\u0119dko\u015b\u0107 do 80-90 km/h, a ich zasi\u0119g si\u0119ga 150 km. To wska\u017aniki wystarczaj\u0105ce, zw\u0142aszcza \u017ce jak pokazuje Warszawskie Badanie Ruchu w\u00a0stolicy samochodem je\u017adzi \u015brednio 1,3 osoby, a pr\u0119dko\u015b\u0107 w\u00a0centrach najwi\u0119kszych miast nie\u00a0przekracza 30 km/h.", "Sp\u00f3\u0142ka Electric Vehicles Poland, powo\u0142ana przez\u00a0Holding 1, podpisa\u0142 umow\u0119 importersk\u0105 ze Zhidou Electric Vehicle, producentem specjalizuj\u0105cym si\u0119 w\u00a0mikrosamochodach. Dzi\u0119ki niej do sprzeda\u017cy trafi w\u00a0pe\u0142ni elektryczny ZD ZS2", "\u2013 Nasz samoch\u00f3d spe\u0142nia wszystkie wymogi ustawy o\u00a0elektromobilno\u015bci. Mo\u017cna si\u0119 nim porusza\u0107 buspasami, parkowa\u0107 za darmo w\u00a0strefach p\u0142atnego parkowania, co znacznie u\u0142atwia \u017cycie, czy prowadzenie biznesu w\u00a0miastach. W przysz\u0142o\u015bci b\u0119dzie mia\u0142 te\u017c prawo wjazdu do stref czystego transportu, kt\u00f3ra b\u0119dzie dost\u0119pna nie\u00a0dla hybryd, a dla\u00a0samochod\u00f3w w\u00a0pe\u0142ni elektrycznych\u00a0\u2013\u00a0m\u00f3wi Mateusz Wi\u015bla\u0144ski, dyrektor operacyjny ZD Polska.", "ZD DS2 pozwala na jazd\u0119 w\u00a0komfortowych warunkach. samoch\u00f3d jest te\u017c wyposa\u017cony w\u00a0Bluetooth, Hotspot WiFi, czy kamer\u0119 parkowania. Opr\u00f3cz niewielkich rozmiar\u00f3w jego olbrzymi\u0105 zalet\u0105 jest niski koszt. Pozwala przejecha\u0107 100 km za nieca\u0142e 4 z\u0142, czyli w\u00a0cenie fili\u017canki kawy.", "\u2013 Nie oferujemy auta to zakupu za got\u00f3wk\u0119. B\u0119dzie dost\u0119pne tylko w\u00a0wynajmie d\u0142ugoterminowym. U\u017cytkownik b\u0119dzie m\u00f3g\u0142 dosta\u0107 nasz samoch\u00f3d w\u00a0cenie 1200 z\u0142 netto, wliczamy w\u00a0ofert\u0119 wszystkie koszty, czyli serwis, utrzymanie, nie\u00a0wliczaj\u0105c pr\u0105du\u00a0\u2013\u00a0 wylicza Wi\u015bla\u0144ski.", "Jak przekonuje ekspert, mikrosamoch\u00f3d elektryczny ma szans\u0119 si\u0119 sprawdzi\u0107. Pozwoli na szybkie przemieszczanie si\u0119 po mie\u015bcie, zwi\u0119kszy te\u017c szans\u0119 na znalezienie miejsca parkingowego.", "\u2013 My\u015bl\u0119, \u017ce tak jak ma to miejsce w\u00a0krajach zachodnich, samochody zaczniemy traktowa\u0107 jako narz\u0119dzie, kt\u00f3re ma nam u\u0142atwi\u0107 \u017cycie\u00a0\u2013\u00a0ocenia Mateusz Wi\u015bla\u0144ski."]}
{"url": "https://www.bankier.pl/moto/prezydent-podpisal-nowele-o-poruszaniu-sie-trojkolowym-motocyklem-przez-kierowcow-z-kat-b-1289/", "title": ["Prezydent podpisa\u0142 nowel\u0119 o poruszaniu si\u0119 tr\u00f3jko\u0142owym motocyklem przez kierowc\u00f3w z kat. B"], "lead": ["Prezydent podpisa\u0142 nowelizacj\u0119 ustawy o kieruj\u0105cych pojazdami, kt\u00f3ra umo\u017cliwia poruszanie si\u0119 tr\u00f3jko\u0142owym motocyklem kierowcom maj\u0105cym od co najmniej trzech lat prawo jazdy kat. B."], "text": ["Prezydent podpisa\u0142 nowelizacj\u0119 ustawy o kieruj\u0105cych pojazdami, kt\u00f3ra umo\u017cliwia poruszanie si\u0119 tr\u00f3jko\u0142owym motocyklem kierowcom maj\u0105cym od co najmniej trzech lat prawo jazdy kat. B.", "Nowe przepisy wprowadzaj\u0105 mo\u017cliwo\u015bci poruszania si\u0119 motocyklem tr\u00f3jko\u0142owym osobom maj\u0105cym prawo jazdy kategorii B od co najmniej trzech lat, szczeg\u00f3lnie tym, kt\u00f3re ze wzgl\u0119du na niepe\u0142nosprawno\u015b\u0107 nie mog\u0105 odby\u0107 egzaminu na prawo jazdy kategorii A.", "W uzasadnieniu do nowelizacji wskazywano, \u017ce \u201etechnika jazdy motocyklem tr\u00f3jko\u0142owym jest zdecydowania bardziej zbli\u017cona do sposobu jazdy samochodem ni\u017c motocyklem jedno\u015bladowym. Skoro ustawodawca stwierdzi\u0142, \u017ce do jazdy motocyklem do mocy 11 kW wystarczy prawo jazdy kategorii B, tym bardziej to samo prawo jazdy powinno by\u0107 wystarczaj\u0105ce do prowadzenia wszelkiego rodzaju motocykli tr\u00f3jko\u0142owych\u201d.", "Obecnie zgodnie z ustaw\u0105 o kieruj\u0105cych pojazdami uprawnienie do kierowania ka\u017cdym typem motocykla tr\u00f3jko\u0142owego przys\u0142uguje wy\u0142\u0105cznie posiadaczowi prawa jazdy kategorii A, pod warunkiem uko\u0144czenia przez niego 21 lat. Prawo jazdy kategorii A1 i A2 uprawnia do prowadzenia motocykli tr\u00f3jko\u0142owych o mocy nieprzekraczaj\u0105cej 15 kW pod warunkiem uko\u0144czenia przez kieruj\u0105cego 21 lat.", "Prawo jazdy kategorii B uprawnia do kierowania motocyklem o pojemno\u015bci skokowej silnika nieprzekraczaj\u0105cej 125 cm sze\u015bc., mocy nieprzekraczaj\u0105cej 11 kW i stosunku mocy do masy w\u0142asnej nieprzekraczaj\u0105cym 0,1 kW/kg, pod warunkiem \u017ce ma si\u0119 prawo jazdy kategorii B od co najmniej trzech lat.", "Ustawa wejdzie w \u017cycie po up\u0142ywie 30 dni od dnia jej og\u0142oszenia."]}
{"url": "https://www.bankier.pl/moto/bialy-dom-otrzymal-rekomendacje-dot-taryf-na-samochody-z-ue-1293/", "title": ["Bia\u0142y Dom otrzyma\u0142 rekomendacje dot. taryf na samochody z UE"], "lead": ["Departament Handlu przedstawi\u0142 Bia\u0142emu Domowi projekt rekomendacji dot. wprowadzenia 25-procentowych taryf celnych na produkty motoryzacyjne sprowadzane z pa\u0144stw UE na podstawie artyku\u0142u 232 ameryka\u0144skiej ustawy o rozwoju handlu (US Trade Expansion Act) z 1962 r."], "text": ["Departament Handlu przedstawi\u0142 Bia\u0142emu Domowi projekt rekomendacji dot. wprowadzenia 25-procentowych taryf celnych na produkty motoryzacyjne sprowadzane z pa\u0144stw UE na podstawie artyku\u0142u 232 ameryka\u0144skiej ustawy o rozwoju handlu (US Trade Expansion Act) z 1962 r.", "Zalecenia na podstawie artyku\u0142u 232 dotycz\u0105ce bezpiecze\u0144stwa narodowego dla ameryka\u0144skiego przemys\u0142u samochodowego przechodz\u0105 proces przegl\u0105du pomi\u0119dzy agencjami i zostan\u0105 om\u00f3wione we wtorek na cotygodniowym spotkaniu wysokich urz\u0119dnik\u00f3w administracji prezydenta Donalda Trumpa.", "Artyku\u0142 ten pozwala na wprowadzenie wy\u017cszych taryf celnych w przypadku \u201ezagro\u017cenia interes\u00f3w bezpiecze\u0144stwa narodowego\u201d. (PAP)", "mbud/"]}
{"url": "https://www.bankier.pl/moto/usterka-w-5-tysiacach-toyot-w-polsce-1255/", "title": ["Usterka w 5 tysi\u0105cach toyot w Polsce"], "lead": ["Urz\u0105d Ochrony Konkurencji i Konsument\u00f3w poinformowa\u0142, \u017ce koncern motoryzacyjny Toyota rozpoczyna w Polsce akcj\u0119 serwisow\u0105. Do naprawy powinno trafi\u0107 blisko 5 tysi\u0119cy modeli aygo."], "text": ["Urz\u0105d Ochrony Konkurencji i Konsument\u00f3w poinformowa\u0142, \u017ce koncern motoryzacyjny Toyota rozpoczyna w Polsce akcj\u0119 serwisow\u0105. Do naprawy powinno trafi\u0107 blisko 5 tysi\u0119cy modeli aygo.", "Wszystko za spraw\u0105 usterki, kt\u00f3rej doszukano si\u0119 w toyotach aygo produkowanych w Czechach w latach 2005-14 \u2013 okazuje si\u0119, \u017ce zagro\u017ceniem jest s\u0142abe mocowanie tylnych szyb w samochodzie.", "\u201eIstnieje mo\u017cliwo\u015b\u0107, \u017ce klej mocuj\u0105cy przestanie spe\u0142nia\u0107 swoj\u0105 funkcj\u0119\u201d \u2013 informuje UOKiK za producentem pojazd\u00f3w. Gdyby to ryzyko si\u0119 zmaterializowa\u0142o, szyba pozosta\u0142aby przymocowana do drzwi zaledwie w jednym miejscu, co b\u0119dzie nie tylko wzmaga\u0107 wibracje szk\u0142a, ha\u0142as, ale te\u017c mo\u017ce powodowa\u0107 przecieki do wn\u0119trza kabiny. \u201eW szczeg\u00f3lnych przypadkach szyba mo\u017ce przemie\u015bci\u0107 si\u0119 z miejsca przewidzianego konstrukcyjnie i zawisn\u0105\u0107 opieraj\u0105c si\u0119 na drzwiach (pozostanie przytwierdzona w jej punkcie obrotu)\u201d \u2013 informuje w\u0142a\u015bcicieli tych pojazd\u00f3w Urz\u0105d.", "Kampani\u0105 naprawcz\u0105 zostanie obj\u0119tych w Polsce 4948 samochod\u00f3w tego modelu. W\u0142a\u015bciciele pojazd\u00f3w, w kt\u00f3rych wyst\u0119puje opisane ryzyko, zostan\u0105 powiadomieni o konieczno\u015bci zg\u0142oszenia si\u0119 do ASO celem wymiany szyby w tylnych drzwiach."]}
{"url": "https://www.bankier.pl/moto/nowa-toyota-corolla-sedan-wjezdza-na-salony-1442/", "title": ["Nowa toyota corolla sedan wje\u017cd\u017ca na salony"], "lead": ["Toyota wprowadzi w 2019 roku do sprzeda\u017cy nowego sedana. Toyota corolla \u2013 ju\u017c nie auris \u2013 b\u0119dzie dost\u0119pna w salonach w dw\u00f3ch wariantach \u2013 benzynowym i, bez zaskoczenia, hybrydowym."], "text": ["Toyota wprowadzi w 2019 roku do sprzeda\u017cy nowego sedana. Toyota corolla \u2013 ju\u017c nie auris \u2013 b\u0119dzie dost\u0119pna w salonach w dw\u00f3ch wariantach \u2013 benzynowym i, bez zaskoczenia, hybrydowym.", "\u2013 Do gamy nadwoziowej corolli 12. generacji do\u0142\u0105czy\u0142a corolla sedan. Nowy kompakt toyoty po raz pierwszy w Europie zosta\u0142 zaprezentowany na Salonie Samochodowym w Genewie w marcu 2018 roku. Debiutowa\u0142a tam r\u00f3wnie\u017c corolla hatchback. Z kolei corolla touring sports (kombi) swoj\u0105 premier\u0119 mia\u0142a na targach w Pary\u017cu w pa\u017adzierniku br. \u2013 czytamy w oficjalnym komunikacie toyoty.", "Nowa generacja jednego z najpopularniejszych modeli samochod\u00f3w na \u015bwiecie (od startu produkcji w 1966 roku sprzeda\u0142 si\u0119 w ponad 46 mln egzemplarzy na ca\u0142ym \u015bwiecie) \u2013 toyoty corolli \u2013 w wersji nadwoziowej sedan b\u0119dzie dost\u0119pna w przysz\u0142ym roku w dw\u00f3ch wersjach silnikowych. Pierwsza to silnik benzynowy 1,6 o mocy 132 KM, a druga to uk\u0142ad hybrydowy o mocy 122 KM, gdzie g\u0142\u00f3wn\u0105 jednostk\u0105 nap\u0119dow\u0105 jest silnik benzynowy 1,8 l.", "Wersja wy\u0142\u0105cznie z silnikiem spalinowym b\u0119dzie sprzedawana z 6-stopniow\u0105 manualn\u0105 skrzyni\u0105 bieg\u00f3w lub bezstopniow\u0105 automatyczn\u0105 skrzyni\u0105 CVT. \u015arednie zu\u017cycie paliwa ma w tym przypadku wynosi\u0107 5,8 l/100 km wg NEDC i 6,1 l/100 km ", ". Uk\u0142ad hybrydowy natomiast to \u015brednie spalanie na poziomie 3,4 l/100 km (NEDC) i 4,3 l/100 km (WLTP).", "To co ma kusi\u0107 potencjalnych nabywc\u00f3w, to przygotowany przez toyot\u0119 system Toyota Safety Sense najnowszej generacji, kt\u00f3ry dost\u0119pny jest ju\u017c w podstawowym pakiecie wyposa\u017cenia. Bardzo sztywne nadwozie ma dodatkowo chroni\u0107 kierowc\u0119 i pasa\u017cer\u00f3w. \u2013\u00a0Pakiet obejmuje rozbudowan\u0105 wersj\u0119 uk\u0142adu wczesnego reagowania w razie ryzyka zderzenia (PCS) z funkcj\u0105 wykrywania pieszych i rowerzyst\u00f3w, inteligentny tempomat adaptacyjny (IACC), uk\u0142ad ostrzegania o niezamierzonej zmianie pasa ruchu (LDA), system rozpoznawania znak\u00f3w drogowych (RSA) oraz automatyczne \u015bwiat\u0142a drogowe (AHB). Do pakietu do\u0142\u0105cza tak\u017ce asystent utrzymania pasa ruchu (LTA). Mo\u017cna go uruchomi\u0107, kiedy w\u0142\u0105czony jest adaptacyjny tempomat. System kontroluje tor jazdy delikatnymi ingerencjami w po\u0142o\u017cenie kierownicy, tak by auto porusza\u0142o si\u0119 po\u015brodku pasa ruchu, nawet na \u0142ukach drogi \u2013 podaje Toyota w oficjalnym komunikacie.", "(fot. Toyota)", "Nowa corolla sedan to te\u017c nowy design na skalowalnej p\u0142ycie po\u0142ogowej TNGA wykorzystanej tak\u017ce przy innych wersjach nadwoziowych. ", ". Prz\u00f3d auta ma agresywniejszy sznyt ni\u017c poprzednicy, co nadaje konstrukcji dynamizmu.", "Egzemplarze przeznaczone na rynek europejski b\u0119d\u0105 produkowane ", "."]}
{"url": "https://www.bankier.pl/moto/mitsubishi-motors-najszybciej-rozwijajaca-sie-marka-w-niemczech-1450/", "title": ["Mitsubishi Motors najszybciej rozwijaj\u0105c\u0105 si\u0119 mark\u0105 w Niemczech"], "lead": ["Miesi\u0105c po przyznaniu przez Niemieck\u0105 Rad\u0119 Wzornictwa Przemys\u0142owego (German Design Council) nagrody \u201cBrand of the Year\u201d, Mitsubishi Motors w Niemczech (MMDA) wci\u0105\u017c znajdowa\u0142o si\u0119 na pierwszych stronach gazet, za spraw\u0105 rewelacyjnych wynik\u00f3w sprzeda\u017cy w pa\u017adzierniku."], "text": ["Miesi\u0105c po przyznaniu przez Niemieck\u0105 Rad\u0119 Wzornictwa Przemys\u0142owego (German Design Council) nagrody \u201cBrand of the Year\u201d, Mitsubishi Motors w Niemczech (MMDA) wci\u0105\u017c znajdowa\u0142o si\u0119 na pierwszych stronach gazet, za spraw\u0105 rewelacyjnych wynik\u00f3w sprzeda\u017cy w pa\u017adzierniku.", "Podczas, gdy ca\u0142kowity rynek niemiecki, najwi\u0119kszy w Europie, spad\u0142 o 7,4%, Mitsubishi Motors sta\u0142o si\u0119 najszybciej rosn\u0105c\u0105 mark\u0105 ze wzrostem +63,3% (\u017ar\u00f3d\u0142o: KBA).", "Dane wzrostu Top Five w porz\u0105dku malej\u0105cym:", "Komentuj\u0105c ten wynik, Kolja Rebstock, dyrektor zarz\u0105dzaj\u0105cy MMDA powiedzia\u0142: \u201eWzrost o 63,3% w pa\u017adzierniku to \u015bwietny wynik naszej marki, uzyskany wsp\u00f3lnie, przez koleg\u00f3w z Mitsubishi Motors w Niemczech, naszych dealer\u00f3w i naszych niemieckich partner\u00f3w biznesowych, dzia\u0142aj\u0105cych wsp\u00f3lnie z globaln\u0105 struktur\u0105 Mitsubishi Motors.\u201d", "Bernard Loire, prezes i dyrektor generalny Mitsubishi Motors Europe, doda\u0142: \u201eTen wynik pokazuje, \u017ce nasze produkty spe\u0142niaj\u0105 oczekiwania klient\u00f3w na jednym z najbardziej konkurencyjnych rynk\u00f3w i jestem pewien, \u017ce \u2013 z ekscytuj\u0105cymi nowymi modelami, takimi , ak niedawno wprowadzony Outlander PHEV 2019 \u2013 b\u0119dziemy kontynuowa\u0107 nasz\u0105 udan\u0105 ekspansj\u0119 w Niemczech i ca\u0142ej Europie.\u201d", "Og\u00f3lnie, w pa\u017adzierniku 2018 r. w regionie pa\u0144stw MME34 sprzeda\u017c osi\u0105gn\u0119\u0142a 15 418 egz.* (+ 35%) a pi\u0119\u0107 czo\u0142owych rynk\u00f3w to Niemcy, Wielka Brytania, Hiszpania, W\u0142ochy i Izrael. Polska uplasowa\u0142a si\u0119 na 7. miejscu w europejskim rankingu sprzeda\u017cy, z wynikiem 597 sprzedanych aut, co da\u0142o awans o 2 pozycje w stosunku do poprzedniego miesi\u0105ca. Od stycznia do pa\u017adziernika zarejestrowano w Polsce o 42% wi\u0119cej nowych samochod\u00f3w Mitsubishi, ni\u017c w tym samym okresie 2017 roku. **", "* Dane MME (z wy\u0142\u0105czeniem Rosji i Ukrainy \u2013 w tym L200) 14 listopada 2018 r.", "\n*** Dane CEPIK, pa\u017adziernik 2018 r.", "\nMitsubishi Motors Corporation to dzia\u0142aj\u0105cy w bran\u017cy motoryzacyjnej producent o zasi\u0119gu mi\u0119dzynarodowym, z siedzib\u0105 w Tokio, kt\u00f3ry zbudowa\u0142 konkurencyjn\u0105 przewag\u0105 na rynku pojazd\u00f3w typu SUV i pick-up oraz elektrycznych i hybryd \u0142adowanych z gniazdka PHEV. Odk\u0105d grupa Mitsubishi wyprodukowa\u0142a sw\u00f3j pierwszy samoch\u00f3d, ponad sto lat temu, wykazali\u015bmy si\u0119 ambitnym i cz\u0119sto rewolucyjnym podej\u015bciem, rozwijaj\u0105c nowe klasy pojazd\u00f3w i wprowadzaj\u0105c technologie wyznaczaj\u0105ce granice nowoczesno\u015bci. Strategia marki, tkwi\u0105ca w genach Mitsubishi Motors, trafi do gust\u00f3w ambitnych kierowc\u00f3w, gotowych rzuci\u0107 wyzwanie konwencjom i zdecydowa\u0107 si\u0119 na zmiany. Zgodnie z t\u0105 filozofi\u0105, Mitsubishi Motors wprowadzi\u0142o w roku 2017 now\u0105 strategi\u0119 marki, wyra\u017con\u0105 w sloganie \u201eDrive your Ambition\u201d \u2013 po\u0142\u0105czenie osobistego zaanga\u017cowania i ekspansywnego nastawienia oraz odzwierciedlenie sta\u0142ego dialogu mi\u0119dzy mark\u0105 a jej klientami. Dzisiaj Mitsubishi Motors anga\u017cuje si\u0119 w dzia\u0142ania inwestycyjne, w innowacyjne technologie, atrakcyjne projekty i rozw\u00f3j produkt\u00f3w, dostarczaj\u0105c klientom na ca\u0142ym \u015bwiecie ekscytuj\u0105ce pojazdy, znane z wyrazistego charakteru."]}
{"url": "https://www.bankier.pl/moto/wlochy-rekordowa-liczba-mandatow-1455/", "title": ["W\u0142ochy: Rekordowa liczba mandat\u00f3w"], "lead": ["Rekordow\u0105 liczb\u0119 58 tysi\u0119cy mandat\u00f3w za przekroczenie dozwolonej pr\u0119dko\u015bci wymierzono w ci\u0105gu dw\u00f3ch tygodni na drodze w Ligurii na p\u00f3\u0142nocy W\u0142och. Kierowc\u00f3w ukarano na podstawie autoradar\u00f3w. Nawet burmistrz, kt\u00f3ry je zainstalowa\u0142, nie wierzy\u0142 w\u0142asnym oczom."], "text": ["Rekordow\u0105 liczb\u0119 58 tysi\u0119cy mandat\u00f3w za przekroczenie dozwolonej pr\u0119dko\u015bci wymierzono w ci\u0105gu dw\u00f3ch tygodni na drodze w Ligurii na p\u00f3\u0142nocy W\u0142och. Kierowc\u00f3w ukarano na podstawie autoradar\u00f3w. Nawet burmistrz, kt\u00f3ry je zainstalowa\u0142, nie wierzy\u0142 w\u0142asnym oczom.", "W\u0142oska prasa poda\u0142a, \u017ce rekord pad\u0142 w osadzie Acquetico w gminie Pieve di Teco w ci\u0105gu dw\u00f3ch tygodni od chwili zainstalowania autoradar\u00f3w. Pojawi\u0142y si\u0119 one tam w zwi\u0105zku z licznymi skargami mieszka\u0144c\u00f3w, coraz bardziej zaniepokojonych zagro\u017ceniem ze strony samochod\u00f3w i motor\u00f3w p\u0119dz\u0105cych po drodze krajowej, kt\u00f3ra prowadzi przez ich miejscowo\u015b\u0107. Mieszka tam 120 os\u00f3b, w wi\u0119kszo\u015bci starszych.", "Burmistrz Alessandro Alessandri powiedzia\u0142 lokalnym mediom: \u201eNajwy\u017csza pr\u0119dko\u015b\u0107, jak\u0105 zanotowali\u015bmy to 135 kilometr\u00f3w na godzin\u0119 w terenie zabudowanym, gdzie obowi\u0105zuje ograniczenie do 50 kilometr\u00f3w. To jest naprawd\u0119 szale\u0144stwo, bior\u0105c pod uwag\u0119 to, \u017ce nasi mieszka\u0144cy cz\u0119sto przechodz\u0105 przez ulic\u0119\u201d. Burmistrz wyrazi\u0142 nadziej\u0119, \u017ce autoradary b\u0119d\u0105 dzia\u0142a\u0107 odstraszaj\u0105co. \u201eNie chcemy zarabia\u0107 na mandatach, ale konieczna jest ochrona nietykalno\u015bci os\u00f3b i zapewnienie bezpiecze\u0144stwa w miejscowo\u015bci\u201d \u2013 doda\u0142.", "Statystycznie w Acquetico ko\u0142o Imperii co trzy minuty rejestruje si\u0119 przekroczenie pr\u0119dko\u015bci, a dopuszcza si\u0119 tego co trzeci kierowca, kt\u00f3ry jedzie tamtejsz\u0105 drog\u0105, kt\u00f3ra \u0142\u0105czy Liguri\u0119 z Piemontem.", "Z analiz stert wystawionych mandat\u00f3w wynika, \u017ce najcz\u0119\u015bciej przepisy \u0142ami\u0105 motocykli\u015bci. Burmistrz zauwa\u017cy\u0142, \u017ce urz\u0105dzaj\u0105 oni tam prawdziwe wy\u015bcigi.", "Z Rzymu Sylwia Wysocka (PAP)", "sw/ cyk/"]}
{"url": "https://www.bankier.pl/moto/volkswagen-i-plan-elektrycznej-dominacji-1463/", "title": ["Volkswagen i plan \u201eelektrycznej\u201d dominacji"], "lead": ["Volkswagen chce zosta\u0107 najbardziej dochodowym producentem samochod\u00f3w elektrycznych dzi\u0119ki swojej strategii inwestycyjnej. Przeznaczy na ni\u0105 50 mld dol. ameryka\u0144skich ", "\u2013 donosi Reuters", ". Chce to osi\u0105gn\u0105\u0107 w zaledwie 5 lat."], "text": ["Volkswagen chce zosta\u0107 najbardziej dochodowym producentem samochod\u00f3w elektrycznych dzi\u0119ki swojej strategii inwestycyjnej. Przeznaczy na ni\u0105 50 mld dol. ameryka\u0144skich ", ". Chce to osi\u0105gn\u0105\u0107 w zaledwie 5 lat.", "Wed\u0142ug pi\u0105tkowej zapowiedzi prezesa Volkswagena \u2013 Herberta Diessa \u2013 niemiecki koncern wyda te pieni\u0105dze na rozw\u00f3j samochod\u00f3w elektrycznych, technologii autonomicznych w motoryzacji oraz nowe us\u0142ugi mobilne. Plan obejmuje dzia\u0142ania do 2023 roku. W\u015br\u00f3d nich jest tak\u017ce ", ".", "Zapowiadana umowa z ameryka\u0144skim producentem samochod\u00f3w nie b\u0119dzie jednak obejmowa\u0142a akwizycji nawet cz\u0119\u015bci przedsi\u0119biorstwa \u2013 zdementowa\u0142 od razu potencjalne plotki Diess.", "\u2013 Emocjonuj\u0105ce samochody i wysokie korzy\u015bci z efektu skali \u2013 my\u015bl\u0119, \u017ce b\u0119dziemy najbardziej zyskownym przedsi\u0119biorstwem w bran\u017cy samochod\u00f3w elektrycznych \u2013 doda\u0142 prezes Volkswagena podczas konferencji prasowej w Wolfsburgu \u2013 mie\u015bcie siedziby koncernu.", "W tym celu Volkswagen przystosuje trzy ze swoich fabryk, o czym pisali\u015bmy ju\u017c w artykule: \u201e", "\u201d. Przystosowanie tych zak\u0142ad\u00f3w ma zapewni\u0107 produkcj\u0119 200\u00a0000 samochod\u00f3w. Platforma MEB (Modularer Elektrobaukasten) jest opracowan\u0105 przez Volkswagena matryc\u0105, na kt\u00f3rej b\u0119d\u0105 budowane wszystkie samochody elektryczne koncernu \u2013 tworzone na nich s\u0105 koncepty serii I.D., a tak\u017ce modele Audi, Seata czy Skody. Stosowanie zunifikowanej konstrukcji, kt\u00f3ra w zale\u017cno\u015bci od modelu b\u0119dzie wype\u0142niana innymi komponentami ma zagwarantowa\u0107 znaczne oszcz\u0119dno\u015bci dzi\u0119ki efektowi skali, ale tak\u017ce ograniczy\u0107 liczb\u0119 stosowanych mikroprocesor\u00f3w i umo\u017cliwi\u0107 coraz bardziej zaawansowane rozwi\u0105zania zwi\u0105zane z inteligentnymi asystentami jazdy.", "Efektywno\u015b\u0107 produkcyjna fabryk ma by\u0107 zwi\u0119kszona o 30 proc. do ko\u0144ca 2025 roku poprzez rozszerzenie produkcji danych ta\u015bm na inne modele. Jedn\u0105 z takich decyzji jest m.in. przeniesienie produkcji volkswagena passata do Czech, do fabryki w miejscowo\u015bci Kvasiny, gdzie produkowane s\u0105 g\u0142\u00f3wnie skody."]}
{"url": "https://www.bankier.pl/moto/unia-europejska-wymierza-cios-w-producentow-ciezarowek-1478/", "title": ["Unia Europejska wymierza cios w producent\u00f3w ci\u0119\u017car\u00f3wek"], "lead": ["Producenci ci\u0119\u017car\u00f3wek dostali w\u0142a\u015bnie cios od Parlamentu Europejskiego. Ci\u0105gniki siod\u0142owe b\u0119d\u0105 musia\u0142y emitowa\u0107 o 35 proc. mniej dwutlenku w\u0119gla ni\u017c dotychczas."], "text": ["Producenci ci\u0119\u017car\u00f3wek dostali w\u0142a\u015bnie cios od Parlamentu Europejskiego. Ci\u0105gniki siod\u0142owe b\u0119d\u0105 musia\u0142y emitowa\u0107 o 35 proc. mniej dwutlenku w\u0119gla ni\u017c dotychczas.", "14 listopada 2018 roku Parlament Europejski popar\u0142 plany ograniczenia emisji CO2 przez ci\u0119\u017car\u00f3wki do 2030 roku. Cz\u0142onkowie instytucji zdecydowali si\u0119 na bardziej restrykcyjne wymogi ni\u017c proponowa\u0142a Komisja Europejska. Zamiast o 30 proc., producenci b\u0119d\u0105 musieli ograniczy\u0107 emisj\u0119 o 35 proc.", "To jednak nie koniec ogranicze\u0144. Ka\u017cdy z producent\u00f3w do 2025 roku musi pokaza\u0107 w wynikach sprzeda\u017cy, \u017ce 5 proc. ci\u0119\u017car\u00f3wek, kt\u00f3re trafi\u0142y w r\u0119ce klient\u00f3w, b\u0119dzie reprezentowa\u0142o kategori\u0119 zero- lub niskoemisyjnych pojazd\u00f3w (emituj\u0105cych o co najmniej po\u0142ow\u0119 zanieczyszcze\u0144 mniej wzgl\u0119dem stanu obecnego).\u00a0 Pi\u0119\u0107 lat p\u00f3\u017aniej odsetek tych aut w sprzeda\u017cy og\u00f3\u0142em b\u0119dzie musia\u0142 wynosi\u0107 ju\u017c nie 5 proc., a 20 proc.", "\u2013 Cz\u0142onkowie Parlamentu Europejskiego maj\u0105 \u015bwiadomo\u015b\u0107, \u017ce spo\u0142ecznie akceptowalne i zbalansowane przej\u015bcie na zeroemisyjno\u015b\u0107 w transporcie wymaga zmian w ca\u0142ym \u0142a\u0144cuchu sektora motoryzacyjnego, z mo\u017cliwym negatywnym skutkiem w g\u0142osie spo\u0142ecze\u0144stwa. Unia Europejska powinna zatem wspomaga\u0107 pracownik\u00f3w sektora w nauce nowych umiej\u0119tno\u015bci i ponownej alokacji, szczeg\u00f3lnie\u00a0 w regionach i spo\u0142eczno\u015bciach najbardziej dotkni\u0119tych t\u0105 zmian\u0105 \u2013 czytamy w oficjalnym komunikacie prasowym Parlamentu Europejskiego po posiedzeniu.", "Za zmianami opowiedzia\u0142o si\u0119 373 parlamentarzyst\u00f3w przy 285 g\u0142osach sprzeciwu i 16 cz\u0142onkach, kt\u00f3rzy wstrzymali si\u0119 od g\u0142osu. Kolejnym etapem prac b\u0119dzie skierowanie sprawy do negocjacji z Rad\u0105 Unii Europejskiej."]}
{"url": "https://www.bankier.pl/moto/musk-skupuje-akcje-tesli-1316/", "title": ["Musk skupuje akcje Tesli"], "lead": ["W poniedzia\u0142ek Elon Musk wyda\u0142 blisko 10 mln dol. na akcje Tesli i zamierza przeznaczy\u0107 na zakup kolejnych walor\u00f3w dodatkowe 20 mln dol. \u2013 wynika z komunikatu sp\u00f3\u0142ki."], "text": ["W poniedzia\u0142ek Elon Musk wyda\u0142 blisko 10 mln dol. na akcje Tesli i zamierza przeznaczy\u0107 na zakup kolejnych walor\u00f3w dodatkowe 20 mln dol. \u2013 wynika z komunikatu sp\u00f3\u0142ki.", "Za\u0142o\u017cyciel i CEO Tesli skupi\u0142 29 844 akcji sp\u00f3\u0142ki w trzech osobnych transakcjach opiewaj\u0105cych na \u0142\u0105czn\u0105 kwot\u0119 9 997 264,14 dol. Za 1 akcj\u0119 p\u0142aci\u0142 od 333,69 dol. do 335,99 dol.", "Musk zobowi\u0105za\u0142 si\u0119 r\u00f3wnie\u017c do zakupu kolejnych akcji za ok. 20 mln dol. \u2013 wynika z komunikatu sp\u00f3\u0142ki. Przed poniedzia\u0142kowymi zakupami Musk mia\u0142 19-proc. udzia\u0142 w sp\u00f3\u0142ce.", "We wtorek wycena sp\u00f3\u0142ki na ameryka\u0144skiej gie\u0142dzie spad\u0142a o 1,48 proc. \u2013 na koniec sesji za 1 akcj\u0119 Tesli p\u0142acono 329,90 dol. Kapitalizacja si\u0119gn\u0119\u0142a 56,28 mld dol.", "Z szacunk\u00f3w Bloomberga wynika, \u017ce Elon Musk jest jednym z 30 najbogatszych ludzi \u015bwiata, a jego maj\u0105tek jest wyceniany na 24 mld dol.", "(Bloomberg)", "Pod koniec wrze\u015bnia miliarder zosta\u0142 zmuszony przez Ameryka\u0144sk\u0105 Komisj\u0105 Papier\u00f3w Warto\u015bciowych (SEC) do rezygnacji z funkcji prezesa rady dyrektor\u00f3w (ang. chairman of the board of directors) Tesli, po tym jak na pocz\u0105tku sierpnia og\u0142osi\u0142 na Twitterze, \u017ce ma zapewnione fundusze na zdj\u0119cie sp\u00f3\u0142ki z gie\u0142dy po cenie 420 dol. za akcj\u0119. Po tych wpisach akcje sp\u00f3\u0142ki posz\u0142y w g\u00f3r\u0119 o ponad 9 proc. Zapewnienia okaza\u0142y si\u0119 jednak nieprawd\u0105 i wycena sp\u00f3\u0142ki w kolejnych dniach gwa\u0142townie spad\u0142a. SEC wszcz\u0119\u0142a \u015bledztwo ws. wprowadzenie inwestor\u00f3w w b\u0142\u0105d, kt\u00f3re zako\u0144czy\u0142o si\u0119 zawarciem porozumienia, na mocy kt\u00f3rego Musk zrezygnowa\u0142 z fotela prezesa rady dyrektor\u00f3w, ale pozosta\u0142 dyrektorem wykonawczym (CEO) Tesli. Miliarder oraz sp\u00f3\u0142ki zobowi\u0105zali si\u0119 r\u00f3wnie\u017c do zap\u0142acenia po 20 mln dol. grzywny.", "\nW III kwartale Tesla odnotowa\u0142a najwy\u017cszy zysk w swojej gie\u0142dowej historii (312 mln dol.), wychodz\u0105c nad kresk\u0119 dopiero po raz trzeci, odk\u0105d jest notowana na Wall Street.", "MKa"]}
{"url": "https://www.bankier.pl/wiadomosc/Czy-akcje-Orlenu-to-szczepionka-na-drogie-paliwa-7626252.html?fbclid=IwAR1jywVv_jD7H27jjr_ESdJFzQVB7udQCI0Hx9wnJLnTmEkeplQoNcsrUsM", "title": [], "lead": [], "text": []}
{"url": "https://www.bankier.pl/moto/yanosik-pomoze-sprzedac-auto-na-allegro-1280/", "title": ["Yanosik pomo\u017ce sprzeda\u0107 auto na Allegro"], "lead": ["Popularne w Polsce komunikator dla kierowc\u00f3w i serwis aukcyjny wesz\u0142y we wsp\u00f3\u0142prac\u0119, kt\u00f3ra ma przys\u0142u\u017cy\u0107 si\u0119 kierowcom. Z poziomu aplikacji b\u0119d\u0105 mogli bezp\u0142atnie wystawi\u0107 sw\u00f3j samoch\u00f3d na sprzeda\u017c."], "text": ["Popularne w Polsce komunikator dla kierowc\u00f3w i serwis aukcyjny wesz\u0142y we wsp\u00f3\u0142prac\u0119, kt\u00f3ra ma przys\u0142u\u017cy\u0107 si\u0119 kierowcom. Z poziomu aplikacji b\u0119d\u0105 mogli bezp\u0142atnie wystawi\u0107 sw\u00f3j samoch\u00f3d na sprzeda\u017c.", "Z walor\u00f3w wsp\u00f3\u0142pracy, kt\u00f3r\u0105 w\u0142a\u015bnie og\u0142osi\u0142y firmy, b\u0119d\u0105 mogli skorzysta\u0107 posiadacze statusu \u201eSzeregowego\u201d w Yanosiku. Oznacza to, \u017ce musieli przejecha\u0107 co najmniej 100 km z w\u0142\u0105czon\u0105 aplikacj\u0105. Od wczoraj mog\u0105 w aplikacji bezp\u0142atnie doda\u0107 og\u0142oszenie o sprzeda\u017cy swojego samochodu na platformie allegro.pl.", "\u017beby to zrobi\u0107, trzeba wej\u015b\u0107 do zak\u0142adki \u201eSamoch\u00f3d\u201d w aplikacji i zeskanowa\u0107 kod z dowodu rejestracyjnego pojazdu (automatycznie uzupe\u0142nia cz\u0119\u015b\u0107 danych w anonsie). \u2013 Dzi\u0119ki funkcji skanowania dowodu rejestracyjnego oferty sprzeda\u017cy b\u0119d\u0105 zawiera\u0142y histori\u0119 pojazdu, a co za tym idzie tak\u017ce dane o jego przebiegu. Zaproponowane przez nas rozwi\u0105zanie to absolutna nowo\u015b\u0107 na polskim rynku motoryzacji, kt\u00f3re by\u0107 mo\u017ce rozwi\u0105\u017ce problem kupna samochodu bez obaw o jego histori\u0119 \u2013 m\u00f3wi Jaros\u0142aw Majdan z Allegro. Og\u0142oszenie b\u0119dzie mo\u017cna doda\u0107 tak\u017ce, nie maj\u0105c konta w serwisie Allegro.", "Rozwi\u0105zanie b\u0119dzie dost\u0119pne wy\u0142\u0105cznie dla sprzedaj\u0105cych samoch\u00f3d jako osoba fizyczna. B\u0119d\u0105 oni mogli doda\u0107 w ten spos\u00f3b jednocze\u015bnie trzy og\u0142oszenia. Pierwsze z nich jest bezp\u0142atne przez 10 dni.", "W ramach popularyzacji wsp\u00f3\u0142pracy na ekranie powitalnym aplikacji pokazywa\u0107 si\u0119 b\u0119d\u0105 og\u0142oszenia Allegro o samochodach wystawionych na sprzeda\u017c. Przedstawiciele Yanosika zapewniaj\u0105, \u017ce nowa funkcja aplikacji nie wp\u0142ynie negatywnie na jej podstawow\u0105 rol\u0119 \u2013 \u201eoferty mo\u017cna przejrze\u0107 przed jazd\u0105 b\u0105d\u017a po jej zako\u0144czeniu; w trakcie podr\u00f3\u017cy pojawiaj\u0105 si\u0119 jedynie nieinwazyjne banery informuj\u0105ce o najnowszej funkcji w aplikacji\u201d."]}
{"url": "https://www.bankier.pl/wiadomosc/Francja-trwa-protest-zoltych-kamizelek-nastepstwa-polityczne-niewiadome-4177892.html", "title": [], "lead": [], "text": []}
{"url": "https://www.bankier.pl/moto/mapy-google-pokaza-gdzie-jest-kontrola-predkosci-1270/", "title": ["Mapy Google poka\u017c\u0105, gdzie jest kontrola pr\u0119dko\u015bci"], "lead": ["Mapy Google testuj\u0105 now\u0105 funkcj\u0119 w swojej aplikacji. B\u0119dzie ona pokazywa\u0107 kierowcom, gdzie mog\u0105 spodziewa\u0107 si\u0119 kontroli pr\u0119dko\u015bci i wypadk\u00f3w. Jak na razie nowa opcja jest dost\u0119pna dla wybranych u\u017cytkownik\u00f3w."], "text": ["Mapy Google testuj\u0105 now\u0105 funkcj\u0119 w swojej aplikacji. B\u0119dzie ona pokazywa\u0107 kierowcom, gdzie mog\u0105 spodziewa\u0107 si\u0119 kontroli pr\u0119dko\u015bci i wypadk\u00f3w. Jak na razie nowa opcja jest dost\u0119pna dla wybranych u\u017cytkownik\u00f3w.", "Google zainspirowa\u0142o si\u0119 tutaj inn\u0105 nawigacj\u0105 \u2013 Waze, kt\u00f3r\u0105 internetowy gigant kupi\u0142 w 2013 roku. Aplikacja ta umo\u017cliwia zg\u0142aszanie problem\u00f3w na drodze, a kierowcy na bie\u017c\u0105co przekazuj\u0105 informacje co do sytuacji innym u\u017cytkownikom. Teraz podobne funkcje czekaj\u0105 kierowc\u00f3w, kt\u00f3rzy korzystaj\u0105 z Map Google jako nawigacji.", "Nowo\u015bci pojawi\u0142y si\u0119 ju\u017c u wybranych u\u017cytkownik\u00f3w. Pierwsza opcja umo\u017cliwia oznaczenie miejsca wypadku, druga \u2013 zlokalizowanie fotoradaru. Je\u015bli testy zako\u0144cz\u0105 si\u0119 sukcesem, to prawdopodobnie funkcja b\u0119dzie rozszerzona na wszystkich u\u017cytkownik\u00f3w aplikacji.", "R\u00f3wnocze\u015bnie Google nie zamierza rezygnowa\u0107 z rozwijania Waze, a ich mapy nie maj\u0105 stanowi\u0107 konkurencji dla kupionej przed pi\u0119cioma laty sp\u00f3\u0142ki. Jak na razie gigant z Mountain View nie ma te\u017c plan\u00f3w scala\u0107 obu aplikacji w jedn\u0105.", "A\u015a"]}
{"url": "https://www.bankier.pl/moto/doosan-zrealizuje-na-wegrzech-inwestycje-wartosci-100-mln-euro-1312/", "title": ["Doosan zrealizuje na W\u0119grzech inwestycj\u0119 warto\u015bci 100 mln euro"], "lead": ["Po\u0142udniowokorea\u0144ski koncern Doosan zrealizuje w Tatabanya na p\u00f3\u0142nocy W\u0119gier inwestycj\u0119 motoryzacyjn\u0105 warto\u015bci 32 mld ft (99,5 mln euro) zapowiedzia\u0142 w \u015brod\u0119 w\u0119gierski minister spraw zagranicznych i handlu Peter Szijjarto."], "text": ["Po\u0142udniowokorea\u0144ski koncern Doosan zrealizuje w Tatabanya na p\u00f3\u0142nocy W\u0119gier inwestycj\u0119 motoryzacyjn\u0105 warto\u015bci 32 mld ft (99,5 mln euro) zapowiedzia\u0142 w \u015brod\u0119 w\u0119gierski minister spraw zagranicznych i handlu Peter Szijjarto.", "Szijjarto o\u015bwiadczy\u0142, \u017ce Doosan, kt\u00f3ry otrzyma od rz\u0105du W\u0119gier 4,7 mld ft (nieca\u0142e 15 mln euro) bezzwrotnego wsparcia, zbuduje nowy zak\u0142ad produkuj\u0105cy \u2013 jako jedyny w Europie \u2013 foli\u0119 miedzian\u0105 do akumulator\u00f3w wykorzystywanych w samochodach elektrycznych.", "Fabryka, kt\u00f3ra stworzy ponad 180 nowych miejsc pracy, ma dostarcza\u0107 cz\u0119\u015bci do 2,2 mln pojazd\u00f3w rocznie. Jak si\u0119 oczekuje, b\u0119d\u0105 one dostarczane m.in. do Chin i Stan\u00f3w Zjednoczonych.", "Wed\u0142ug Szijjarto zak\u0142ad b\u0119dzie te\u017c zaspokaja\u0107 popyt krajowy, gdy\u017c koncern Audi ju\u017c rozpocz\u0105\u0142 na W\u0119grzech seryjn\u0105 produkcj\u0119 silnik\u00f3w elektrycznych, a BMW szykuje si\u0119 do wytwarzania samochod\u00f3w o nap\u0119dzie elektrycznym w Debreczynie na wschodzie kraju.", "Szef Doosan Group na Europ\u0119 D\u017congwu Kim powiedzia\u0142, \u017ce zdolno\u015b\u0107 produkcyjna zak\u0142adu w Tatabanya b\u0119dzie wynosi\u0107 50 tys. ton, a jego budowa rozpocznie si\u0119 w tym roku i zako\u0144czy w drugiej po\u0142owie 2019 roku.", "\nKoncern powsta\u0142 w 1896 r., w 2017 osi\u0105gn\u0105\u0142 przych\u00f3d wysoko\u015bci 17 mld USD, dzia\u0142a w 37 pa\u0144stwach i zatrudnia 38 tys. os\u00f3b.", "Szijjarto podkre\u015bli\u0142, \u017ce na przemys\u0142 motoryzacyjny przypada 28,8 proc. w\u0119gierskiej produkcji przemys\u0142owej, a jego warto\u015b\u0107 produkcji przekroczy\u0142a w zesz\u0142ym roku 8,1 bln ft (25 mld euro), z czego 91,7 proc. zosta\u0142o sprzedane za granic\u0119.", "Z Budapesztu Ma\u0142gorzata Wyrzykowska (PAP)", "mw/ cyk/ mal/"]}
{"url": "https://www.bankier.pl/moto/jaguar-land-rover-odkupi-od-bah-niesprzedane-samochody-swoich-marek-1309/", "title": ["Jaguar Land Rover odkupi od BAH niesprzedane samochody swoich marek"], "lead": ["Jaguar Land Rover Deutschland, sp\u00f3\u0142ka b\u0119d\u0105ca central\u0105 koncernu Jaguar Land Rover na Europ\u0119, odkupi od sp\u00f3\u0142ki zale\u017cnej z grupy British Automotive Holding niesprzedane, niezarejestrowane i fabrycznie nowe samochody karki Jaguar i Land Rover oraz cz\u0119\u015bci zamienne \u2013 poinformowa\u0142 BAH w komunikacie."], "text": ["Jaguar Land Rover Deutschland, sp\u00f3\u0142ka b\u0119d\u0105ca central\u0105 koncernu Jaguar Land Rover na Europ\u0119, odkupi od sp\u00f3\u0142ki zale\u017cnej z grupy British Automotive Holding niesprzedane, niezarejestrowane i fabrycznie nowe samochody karki Jaguar i Land Rover oraz cz\u0119\u015bci zamienne \u2013 poinformowa\u0142 BAH w komunikacie.", "Sp\u00f3\u0142ki BAH i Jaguar Land Rover Deutschland podpisa\u0142y w tej sprawie list intencyjny.", "Zgodnie z jego tre\u015bci\u0105, odkup ma nast\u0105pi\u0107 po wyga\u015bni\u0119ciu umowy importerskiej z 31 maja 2016 roku. Wyga\u015bni\u0119cie umowy importerskiej, w zwi\u0105zku z jej wypowiedzeniem, nast\u0105pi 1 sierpnia 2020 roku.", "Wszelkie odkupy zostan\u0105 dokonane po oryginalnej cenie zakupu netto, podwy\u017cszonej o wysoko\u015b\u0107 ewentualnych podatk\u00f3w i pomniejszonej o ewentualne zni\u017cki czy korzy\u015bci przyznane ich nabywcy.", "Odkup zostanie przeprowadzony po wyga\u015bni\u0119ciu umowy importerskiej.", "\nJaguar Land Rover Deutschland GMBH oczekuje realizacji zam\u00f3wie\u0144 przez British Automotive Holding w okresie przej\u015bciowym do dnia wyga\u015bni\u0119cia umowy importerskiej, w normalnych ilo\u015bciach i w przyj\u0119ty spos\u00f3b, a Jaguar Land Rover Deutschland GMBH zobowi\u0105zuje si\u0119 wsp\u00f3\u0142pracowa\u0107 w zakresie zapewnienia ci\u0105g\u0142o\u015bci dzia\u0142ania sieci dilerskiej. (PAP Biznes)", "pr/"]}
{"url": "https://www.bankier.pl/moto/robyn-denholm-prezesem-rady-nadzorczej-tesli-1299/", "title": ["Robyn Denholm prezesem rady nadzorczej Tesli"], "lead": ["Dyrektor finansowa australijskiej firmy telekomunikacyjnej Telstra, Robyn Denholm, zosta\u0142a nowym prezesem rady nadzorczej Tesli, zast\u0119puj\u0105c na stanowisku Elona Muska \u2013 poinformowa\u0142 w \u015brod\u0119 wieczorem koncern. Denholm by\u0142a te\u017c cz\u0142onkiem rady firmy od 2014 roku."], "text": ["Dyrektor finansowa australijskiej firmy telekomunikacyjnej Telstra, Robyn Denholm, zosta\u0142a nowym prezesem rady nadzorczej Tesli, zast\u0119puj\u0105c na stanowisku Elona Muska \u2013 poinformowa\u0142 w \u015brod\u0119 wieczorem koncern. Denholm by\u0142a te\u017c cz\u0142onkiem rady firmy od 2014 roku.", "(fot. Liu Xingzhe/ChinaFotoPress / FORUM)", "W opublikowanym komunikacie Tesla podkre\u015bli\u0142a, \u017ce w najbli\u017cszych miesi\u0105cach Denholm przestanie sprawowa\u0107 funkcj\u0119 w koncernie Telstra.", "\nKomentuj\u0105c decyzj\u0119 Tesli, jej dotychczasowy prezes i dyrektor generalny pogratulowa\u0142 Denholm nominacji.", "\u201eChcia\u0142bym podzi\u0119kowa\u0107 Robyn (Denholm) za do\u0142\u0105czenie do zespo\u0142u. Wielki szacunek. Nie mog\u0119 si\u0119 doczeka\u0107 wsp\u00f3lnej pracy\u201d \u2013 napisa\u0142 Musk na Twitterze.", "Pod koniec wrze\u015bnia Musk zawar\u0142 ugod\u0119 z ameryka\u0144sk\u0105 Komisj\u0105 Papier\u00f3w Warto\u015bciowych (SEC), kt\u00f3ra pozwoli\u0142a mu utrzyma\u0107 pozycj\u0119 dyrektora generalnego firmy. Ugoda dotyczy\u0142a pozwu wobec Tesli i Muska wytoczonego wcze\u015bniej przez SEC w zwi\u0105zku z dzia\u0142aniami szefa sp\u00f3\u0142ki, kt\u00f3ry na pocz\u0105tku sierpnia og\u0142osi\u0142 na Twitterze zabezpieczenie funduszy niezb\u0119dnych do wycofania jej z gie\u0142dy w cenie 420 dolar\u00f3w za walor. Og\u0142oszenie sprowokowa\u0142o krytyk\u0119 ze strony udzia\u0142owc\u00f3w i analityk\u00f3w. Szef Tesli wycofa\u0142 si\u0119 z plan\u00f3w 24 sierpnia. 27 wrze\u015bnia SEC uzna\u0142a, \u017ce jego dzia\u0142ania wprowadza\u0142y inwestor\u00f3w w b\u0142\u0105d. Komisja domaga\u0142a si\u0119 dla niego zakazu kierowania sp\u00f3\u0142k\u0105 publiczn\u0105.", "W zawartym porozumieniu Tesla i szef firmy zostali zobowi\u0105zani do zap\u0142aty \u0142\u0105cznie 40 mln dolar\u00f3w grzywny. Musk musia\u0142 r\u00f3wnie\u017c zrezygnowa\u0107 na co najmniej trzy lata ze sprawowania funkcji prezesa sp\u00f3\u0142ki, zachowa\u0142 natomiast mo\u017cliwo\u015b\u0107 kierowania Tesl\u0105 na stanowisku dyrektora generalnego. Opr\u00f3cz nowego prezesa firma mia\u0142a mianowa\u0107 do rady nadzorczej dw\u00f3ch nowych niezale\u017cnych dyrektor\u00f3w i zadba\u0107 o ograniczenie komunikacji Muska z inwestorami. Ugoda zabrania mu r\u00f3wnie\u017c kwestionowania zarzut\u00f3w. Termin wyznaczenia nowego prezesa mija\u0142 13 listopada.", "55-letnia Denholm ma du\u017ce do\u015bwiadczenie w kierowaniu finansami korporacji zar\u00f3wno w Australii, jak i w Dolinie Krzemowej. W przeciwie\u0144stwie do wi\u0119kszo\u015bci cz\u0142onk\u00f3w rady nadzorczej Tesli pracowa\u0142a te\u017c w bran\u017cy motoryzacyjnej \u2013 przez siedem lat pe\u0142ni\u0142a funkcj\u0119 starszego menad\u017cera finansowego w australijskim oddziale Toyoty.", "Wed\u0142ug rzeczniczki Tesli roczne honorarium nowej prezes rady nadzorczej wyniesie 300 tys. dolar\u00f3w z opcj\u0105 8 tys. udzia\u0142\u00f3w. Jednocze\u015bnie doda\u0142a, \u017ce firma intensywnie szuka dw\u00f3ch dodatkowych niezale\u017cnych dyrektor\u00f3w, zgodnie z wymogami porozumienia z SEC.", "\nMusk pe\u0142ni\u0142 rol\u0119 prezesa rady nadzorczej od 2004 roku, kiedy sta\u0142 si\u0119 najwi\u0119kszym udzia\u0142owcem firmy. Przez lata zarz\u0105dza\u0142 firm\u0105 praktycznie samodzielnie, decyduj\u0105c nie tylko o kierunkach rozwoju, ale r\u00f3wnie\u017c o strategiach marketingowych i szczeg\u00f3\u0142ach in\u017cynieryjnych \u2013 przypomina dziennik \u201eWall Street Journal\u201d.", "Jak podaje \u201eWSJ\u201d, na razie nie wiadomo, jak utrata funkcji prezesa wp\u0142ynie na zachowanie Muska, a co za tym idzie na sytuacj\u0119 firmy. W poprzednich latach wielokrotnie wywo\u0142ywa\u0142 on kontrowersje swoimi wpisami na Twitterze. Jeden z nich doprowadzi\u0142 w\u0142a\u015bnie do konfliktu z SEC. (PAP)", "lm/ kar/"]}
{"url": "https://www.bankier.pl/moto/skoda-znow-najchetniej-kupowana-przez-polakow-1264/", "title": ["Skoda zn\u00f3w najch\u0119tniej kupowana przez Polak\u00f3w"], "lead": ["Liczba rejestracji samochod\u00f3w osobowych ustabilizowa\u0142a si\u0119 w pa\u017adzierniku 2018 roku. W sumie zarejestrowano 39 908 szt. nowych osob\u00f3wek, co jest wynikiem gorszym o zaledwie 1,5 proc. wzgl\u0119dem zesz\u0142ego roku."], "text": ["Liczba rejestracji samochod\u00f3w osobowych ustabilizowa\u0142a si\u0119 w pa\u017adzierniku 2018 roku. W sumie zarejestrowano 39 908 szt. nowych osob\u00f3wek, co jest wynikiem gorszym o zaledwie 1,5 proc. wzgl\u0119dem zesz\u0142ego roku.", "Od pocz\u0105tku roku zarejestrowano 443 251 szt. samochod\u00f3w osobowych. Zosta\u0142y dwa miesi\u0105ce, w kt\u00f3rych najprawdopodobniej uda si\u0119 uzyska\u0107 na tyle dobry wynik, \u017ce spe\u0142ni\u0105 si\u0119 prognozy analityk\u00f3w o zamkni\u0119ciu 2018 roku z ponad 0,5 mln nowych aut zasilaj\u0105cych polski park samochodowy.", "Liczba pierwszych rejestracji nowych samochod\u00f3w osobowych we pa\u017adzierniku 2018 r. w Polsce \u2013 klienci indywidualni", "\u0179r\u00f3d\u0142o: Raport Polskiego Zwi\u0105zku Przemys\u0142u Motoryzacyjnego na podstawie bazy CEPiK (MSW/MC)", "\u2013 W ostatnim miesi\u0105cu przyby\u0142o \u0142\u0105cznie 46 553 nowe samochody osobowe i dostawcze do 3,5t. W pa\u017adzierniku odnotowali\u015bmy uspokojenie rejestracji, po dw\u00f3ch ostatnich, nietypowych miesi\u0105cach (przypomnijmy w sierpniu niespotykany wzrost rejestracji zar\u00f3wno rok do roku, jak i m/m a r\u00f3wnie\u017c do czerwca br. a we wrze\u015bniu du\u017cy spadek zwi\u0105zany z WLTP) \u2013 czytamy w najnowszym raporcie Polskiego Zwi\u0105zku Przemys\u0142u Motoryzacyjnego.", "Bran\u017ca motoryzacyjna zamkn\u0119\u0142a pa\u017adziernikowe zestawienia sprzeda\u017cy na poziomie 39 908 szt. samochod\u00f3w. To drugi miesi\u0105c spadk\u00f3w po 41-miesi\u0119cznej passy nieustaj\u0105cych wzrost\u00f3w. Nie ma co jednak narzeka\u0107, bo od pocz\u0105tku 2018 roku zarejestrowano 443 251 nowych samochod\u00f3w osobowych, o 11,9% wi\u0119cej ni\u017c w analogicznym okresie 2017 r.", "Z zamieszania w ostatnich dw\u00f3ch miesi\u0105cach z najwi\u0119kszym sukcesem wysz\u0142a Skoda, kt\u00f3ra powr\u00f3ci\u0142a z modelem fabia na pierwsze miejsce rankingu najcz\u0119\u015bciej rejestrowanych samochod\u00f3w osobowych przez klient\u00f3w indywidualnych. Drugie miejsce zaj\u0119\u0142a dacia duster utrzymuj\u0105ca wci\u0105\u017c ten sam poziom sprzeda\u017cy co w ubieg\u0142ym miesi\u0105cu. Na trzecie miejsce wysun\u0105\u0142 si\u0119 hyundai tucson.", "Liczba pierwszych rejestracji nowych samochod\u00f3w osobowych we pa\u017adzierniku 2018 r. w Polsce \u2013 firmy", "\u0179r\u00f3d\u0142o: Raport Polskiego Zwi\u0105zku Przemys\u0142u Motoryzacyjnego na podstawie bazy CEPiK (MSW/MC)", "W\u015br\u00f3d firm niezmiennie najlepiej sprzedawa\u0142y si\u0119 skody \u2013 fabia i octavia to jedyne modele, kt\u00f3re zarejestrowano ponad 1000 razy w ubieg\u0142ym miesi\u0105cu. Podium zamkn\u0105\u0142 volkswagen golf z 981 zarejestrowanymi egzemplarzami.", "Ten miesi\u0105c nie nale\u017ca\u0142 do Toyoty. Utrzymuj\u0105cy si\u0119 zazwyczaj w czo\u0142\u00f3wce japo\u0144ski producent musia\u0142 zadowoli\u0107 si\u0119 jedynie 5. miejscem w rankingu firmowym. W\u015br\u00f3d klient\u00f3w indywidualnych model yaris by\u0142 dopiero 14. w tabeli."]}
{"url": "https://www.bankier.pl/moto/volkswagen-szykuje-elektryka-tanszego-od-tesli-1259-1259/", "title": ["Volkswagen szykuje \u201eelektryka\u201d ta\u0144szego od Tesli"], "lead": ["Volkswagen szykuje samoch\u00f3d elektryczny dla mas, kt\u00f3ry ma by\u0107 ta\u0144szy od tesli model 3 o ponad 10 000 dolar\u00f3w \u2013 donosi Reuters. By\u0142oby to najta\u0144sze tego typu auto na rynku."], "text": ["Volkswagen szykuje samoch\u00f3d elektryczny dla mas, kt\u00f3ry ma by\u0107 ta\u0144szy od tesli model 3 o ponad 10 000 dolar\u00f3w \u2013 donosi Reuters. By\u0142oby to najta\u0144sze tego typu auto na rynku.", "Niemiecki koncern mocno pracuje nad tym, \u017ceby zmy\u0107 z siebie olejowy blama\u017c. Wycofywanie si\u0119 powoli z silnik\u00f3w wysokopr\u0119\u017cnych to jedno \u2013 prace odbywaj\u0105 si\u0119 tak\u017ce na drugim froncie, czyli produkcji zeroemisyjnych samochod\u00f3w elektrycznych. W tym celu przerobi trzy fabryki w Niemczech, \u017ceby stworzy\u0107 modularn\u0105 platform\u0119 pod modele z nap\u0119dem elektrycznym.", "Przystosowanie 3 fabryk ma zapewni\u0107 produkcj\u0119 200 000 samochod\u00f3w. Platforma MEB (Modularer Elektrobaukasten) jest opracowan\u0105 przez Volkswagena matryc\u0105, na kt\u00f3rej b\u0119d\u0105 budowane wszystkie samochody elektryczne koncernu \u2013 tworzone na nich s\u0105 koncepty serii I.D., a tak\u017ce modele Audi, Seata czy Skody. Stosowanie zunifikowanej konstrukcji, kt\u00f3ra w zale\u017cno\u015bci od modelu b\u0119dzie wype\u0142niana innymi komponentami ma zagwarantowa\u0107 znaczne oszcz\u0119dno\u015bci dzi\u0119ki efektowi skali, ale tak\u017ce ograniczy\u0107 liczb\u0119 stosowanych mikroprocesor\u00f3w i umo\u017cliwi\u0107 coraz bardziej zaawansowane rozwi\u0105zania zwi\u0105zane z inteligentnymi asystentami jazdy.", "Volkswagen dzi\u0119ki temu rozwi\u0105zaniu chce sprzeda\u017c 10 mln samochod\u00f3w w \u201epierwszej fali\u201d. Wed\u0142ug \u017ar\u00f3de\u0142 agencji Reutera koncern zawar\u0142 ju\u017c w tym celu wsp\u00f3\u0142prac\u0119 z korea\u0144sk\u0105 sp\u00f3\u0142k\u0105 SK Innovation (producent baterii) oraz Fordem.", "Jeszcze nie wiadomo kiedy pierwszy przedstawiciel nowej strategii mo\u017ce pojawi\u0107 si\u0119 na rynku. Na razie wiadomo, \u017ce pierwszy z modeli serii I.D. ma wej\u015b\u0107 do sprzeda\u017cy w 2020 roku. Nowa platforma MEB ma zapewni\u0107 Volkswagenowi sprzeda\u017c taniego \u201eelektryka\u201d, kt\u00f3ry b\u0119dzie kosztowa\u0142 mniej ni\u017c 20 000 euro."]}
{"url": "https://www.bankier.pl/moto/pkp-sa-uruchomily-pierwsze-ladowarki-samochodow-elektrycznych-przy-dworcach-1296/", "title": ["PKP SA uruchomi\u0142y pierwsze \u0142adowarki samochod\u00f3w elektrycznych przy dworcach"], "lead": ["Sp\u00f3\u0142ka PKP SA uruchomi\u0142a w pi\u0105tek pierwsze swoje \u0142adowarki samochod\u00f3w elektrycznych zainstalowane przy dworcach kolejowych w Gliwicach, Katowicach oraz Cz\u0119stochowie. Do ko\u0144ca tego roku dzia\u0142a\u0107 ma dziesi\u0119\u0107 takich \u0142adowarek, m.in. r\u00f3wnie\u017c w Gda\u0144sku i Warszawie."], "text": ["Sp\u00f3\u0142ka PKP SA uruchomi\u0142a w pi\u0105tek pierwsze swoje \u0142adowarki samochod\u00f3w elektrycznych zainstalowane przy dworcach kolejowych w Gliwicach, Katowicach oraz Cz\u0119stochowie. Do ko\u0144ca tego roku dzia\u0142a\u0107 ma dziesi\u0119\u0107 takich \u0142adowarek, m.in. r\u00f3wnie\u017c w Gda\u0144sku i Warszawie.", "Jak m\u00f3wi\u0142 podczas pi\u0105tkowej uroczysto\u015bci zwi\u0105zanej z uruchomieniem \u0142adowarki w Gliwicach odpowiedzialny za projekt wiceprezes PKP SA Miros\u0142aw Antonowicz, to pocz\u0105tek projektu wa\u017cnego dla kolei, kt\u00f3ra chce wpisa\u0107 si\u0119 w program elektromobilno\u015bci premiera Mateusza Morawieckiego.", "Rozpoczynamy projekt wyposa\u017cania polskich dworc\u00f3w klasy premium w stacje \u0142adowania pojazd\u00f3w \u2013 powiedzia\u0142 Antonowicz informuj\u0105c, \u017ce pierwsze stacje uruchomiono tego dnia, obok Gliwic, tak\u017ce w Katowicach, Katowicach-Ligocie oraz Cz\u0119stochowie. Dalej b\u0119dziemy kontynuowa\u0107, przez stolic\u0119 Polski, na wszystkich dworcach klasy premium \u2013 zapowiedzia\u0142.", "Chcemy to zrobi\u0107 w 2019 r. Je\u017celi projekt b\u0119dzie si\u0119 dobrze rozwija\u0142, chcemy po\u0142\u0105czy\u0107 go z tzw. carsharingiem, czyli wynajmem samochod\u00f3w, by\u0107 mo\u017ce te\u017c biletem kombinowanym \u2013 poniewa\u017c jeste\u015bmy przedsi\u0119biorstwem, kt\u00f3re chce wpisywa\u0107 si\u0119 w intermodalizm, czyli \u0142\u0105czenie \u015brodk\u00f3w transportu, nie tylko w transporcie towarowym, ale tak\u017ce pasa\u017cerskim \u2013 doda\u0142 Antonowicz.", "\nWiceprezes zapowiedzia\u0142, \u017ce przez pierwsze trzy miesi\u0105ce kolej, jako operator stacji \u0142adowania, nie b\u0119dzie pobiera\u0142a op\u0142aty za korzystanie z nich. Potem wdra\u017cany b\u0119dzie system p\u0142atno\u015bci, oparty o aplikacj\u0119 mobiln\u0105. W dalszej kolejno\u015bci ma ona by\u0107 wi\u0105zana z funkcj\u0105 korzystania z us\u0142ug kolejowych: np. korzystaj\u0105cy z przejazd\u00f3w kolej\u0105 b\u0119d\u0105 otrzymywali rabat na \u0142adowanie.(PAP)", "autor: Mateusz Babak", "mtb/ amac/"]}
{"url": "https://www.bankier.pl/moto/kierowca-sop-ukarany-mandatem-404/", "title": ["Kierowca SOP ukarany mandatem"], "lead": ["Kierowca rz\u0105dowej limuzyny zosta\u0142 ukarany mandatem i punktami karnymi. M\u0119\u017cczyzna siedzia\u0142 za kierownic\u0105 samochodu zamykaj\u0105cego kolumn\u0119, w kt\u00f3rej jecha\u0142a wczoraj wicepremier Beata Szyd\u0142o. Z jego winy dosz\u0142o do kolizji w miejscowo\u015bci Imielin na \u015al\u0105sku."], "text": ["Kierowca rz\u0105dowej limuzyny zosta\u0142 ukarany mandatem i punktami karnymi. M\u0119\u017cczyzna siedzia\u0142 za kierownic\u0105 samochodu zamykaj\u0105cego kolumn\u0119, w kt\u00f3rej jecha\u0142a wczoraj wicepremier Beata Szyd\u0142o. Z jego winy dosz\u0142o do kolizji w miejscowo\u015bci Imielin na \u015al\u0105sku.", "Zdarzenie zosta\u0142o zakwalifikowane jako kolizja, nikomu nic si\u0119 nie sta\u0142o. Wszyscy kierowcy byli trze\u017awi.", "Jak podaje \u015bl\u0105ska policja, do kolizji dosz\u0142o w czwartek oko\u0142o godz. 13 w miejscowo\u015bci Imielin. Przed przej\u015bciem zatrzyma\u0142 si\u0119 prywatny samoch\u00f3d, za kt\u00f3rym jecha\u0142y dwa auta kolumny rz\u0105dowej \u2013 BMW oraz audi.", "\u201ePierwszy z nich wyhamowa\u0142, kierowca drugiego te\u017c pr\u00f3bowa\u0142 zatrzyma\u0107 samoch\u00f3d, ale nie zdo\u0142a\u0142 i uderzy\u0142 w poprzedzaj\u0105cy go pojazd kolumny. Ten, si\u0142\u0105 rozp\u0119du, uderzy\u0142 w prywatne auto, stoj\u0105ce przed przej\u015bciem\u201d \u2013 powiedzia\u0142 m\u0142. asp. Olaf Burakiewicz z zespo\u0142u prasowego \u015bl\u0105skiej policji.", "Burakiewicz potwierdzi\u0142 PAP, \u017ce kierowca S\u0142u\u017cby Ochrony Pa\u0144stwa zosta\u0142 ukarany mandatem, ale policja nie ujawnia w jakiej wysoko\u015bci i ile dosta\u0142 punkt\u00f3w karnych.", "\u201eNasz kierowca zosta\u0142 ukarany ", ". Kierowca przyj\u0105\u0142 mandat\u201d powiedzia\u0142a m\u0142. chor. SOP Anna Gdula-Bomba z SOP. Doda\u0142a, \u017ce kierowa\u0142 on samochodem, kt\u00f3ry zamyka\u0142 kolumn\u0119. Wicepremier Beata Szyd\u0142o podr\u00f3\u017cowa\u0142a drugim pojazdem. Rzeczniczka SOP powiedzia\u0142a, \u017ce rz\u0105dowe pojazdy nie by\u0142y uprzywilejowane i porusza\u0142y si\u0119 na takich samych zasadach, jak inni uczestnicy ruchu.", "\u201eDzi\u0119kuj\u0119 za trosk\u0119, wszystko OK. By\u0142a drobna st\u0142uczka, nikomu nic si\u0119 nie sta\u0142o. Rozbite lampy i zderzaki. Uwa\u017cajcie na drogach, bo deszcz i \u015blisko\u201d napisa\u0142a po st\u0142uczce wicepremier Szyd\u0142o, kt\u00f3ra po kolizji zosta\u0142a odwieziona do miejsca zamieszkania.", "Nale\u017c\u0105ce do SOP audi ma mocno uszkodzony prz\u00f3d. Zderzak uleg\u0142 powa\u017cnemu zniszczeniu. Lampy s\u0105 rozbite, przednia klapa znacznie wgi\u0119ta.(PAP)", "Autorka: Hanna Z\u0142otorowicz", "hz/ mark/"]}
{"url": "https://www.bankier.pl/moto/kaczynski-pge-przejmie-autosan-432/", "title": ["Kaczy\u0144ski: PGE przejmie Autosan"], "lead": ["Sprawa przej\u0119cia zak\u0142ad\u00f3w Autosan przez PGE jest ju\u017c zaawansowana, ma to s\u0142u\u017cy\u0107 rozpocz\u0119ciu supernowoczesnej produkcji autobus\u00f3w elektrycznych i pojazd\u00f3w s\u0142u\u017c\u0105cych energetyce \u2013 m\u00f3wi\u0142 w sobot\u0119 lider PiS Jaros\u0142aw Kaczy\u0144ski podczas spotkania wyborczego partii w Sanoku."], "text": ["Sprawa przej\u0119cia zak\u0142ad\u00f3w Autosan przez PGE jest ju\u017c zaawansowana, ma to s\u0142u\u017cy\u0107 rozpocz\u0119ciu supernowoczesnej produkcji autobus\u00f3w elektrycznych i pojazd\u00f3w s\u0142u\u017c\u0105cych energetyce \u2013 m\u00f3wi\u0142 w sobot\u0119 lider PiS Jaros\u0142aw Kaczy\u0144ski podczas spotkania wyborczego partii w Sanoku.", "Prezes PiS przypomnia\u0142, \u017ce \u201eAutosan prawie upad\u0142, ale dzi\u0119ki wsparciu rz\u0105du i by\u0142ej premier Beaty Szyd\u0142o zosta\u0142 uratowany i w tej w chwili ma przede sob\u0105 wielkie perspektywy\u201d.", "\u201eChc\u0119 powiedzie\u0107, \u017ce jest w tej chwili ju\u017c zaawansowana sprawa \u2013 chocia\u017c oczywi\u015bcie to b\u0119dzie troch\u0119 trwa\u0142o \u2013 przej\u0119cia tego zak\u0142adu przez PGE, czyli wielk\u0105 firm\u0119 energetyczn\u0105, po to, by rozpocz\u0105\u0107 tam supernowoczesn\u0105 produkcj\u0119 autobus\u00f3w elektrycznych, a tak\u017ce pojazd\u00f3w, kt\u00f3re s\u0142u\u017c\u0105 energetyce, bo przecie\u017c energetyka, linie energetyczne wymagaj\u0105 specjalnego rodzaju pojazd\u00f3w i jest tego niema\u0142o\u201d \u2013 zaznaczy\u0142 Kaczy\u0144ski.", "\u201eI to te\u017c b\u0119dzie specjalno\u015b\u0107 tej fabryki, ona ma wielk\u0105 przysz\u0142o\u015b\u0107. Autosan ma wielk\u0105 przysz\u0142o\u015b\u0107, a to jest niema\u0142a cz\u0119\u015b\u0107 przysz\u0142o\u015bci Sanoka\u201d \u2013 podkre\u015bli\u0142 Kaczy\u0144ski.", "W 2016 roku Autosan kupi\u0142o konsorcjum dw\u00f3ch sp\u00f3\u0142ek PIT-Radwar i Huta Stalowa Wola; obie nale\u017c\u0105 do Polskiej Grupy Zbrojeniowej. Za b\u0119d\u0105c\u0105 od 2013 r. w upad\u0142o\u015bci fabryk\u0119 kupuj\u0105cy zap\u0142acili 17,3 mln z\u0142.", "Sp\u00f3\u0142ka by\u0142a pi\u0119\u0107 razy wystawiana na sprzeda\u017c w przetargu. W ostatnim cena wywo\u0142awcza wynosi\u0142a 37 mln z\u0142. Po pi\u0105tym przetargu s\u0119dzia nadzoruj\u0105cy upad\u0142o\u015b\u0107 Autosanu zgodzi\u0142 si\u0119 na sprzeda\u017c fabryki z wolnej r\u0119ki.", "Autosan opr\u00f3cz autobus\u00f3w produkuje te\u017c cz\u0119\u015bci do m.in. do tramwaj\u00f3w oraz kabiny do poci\u0105g\u00f3w.", "Jak powiedzia\u0142 w styczniu w wywiadzie dla PAP prezes Autosanu Micha\u0142 Stachura, ubieg\u0142y rok pod wzgl\u0119dem zam\u00f3wie\u0144 by\u0142 dla firmy sukcesem. Sp\u00f3\u0142ka planowa\u0142a podpisa\u0107 kontrakty na kolejne autobusy elektryczne, a tak\u017ce na hybrydowe i wyposa\u017cone w ogniwa wodorowe.", "Autosan SA jest jedn\u0105 z najstarszych fabryk w Polsce; jej pocz\u0105tki si\u0119gaj\u0105 1832 r. Od 2001 r. firma zacz\u0119\u0142a projektowa\u0107 i produkowa\u0107 elementy pojazd\u00f3w szynowych, zw\u0142aszcza nadwozia szynobus\u00f3w i tramwaj\u00f3w; wsp\u00f3\u0142pracowa\u0142a m.in. z firmami Pesa Bydgoszcz, Newag z Nowego S\u0105cza i z Pozna\u0144skimi Zak\u0142adami Naprawczymi Taboru Kolejowego.", "Autor: Alfred Kyc, Rafa\u0142 Bia\u0142kowski, Wiktoria Nica\u0142ek, Karol Kostrzewa, Olga \u0141ozi\u0144ska", "kyc/ rbk/ wni/ kos/ oloz/ mark/"]}
{"url": "https://www.bankier.pl/moto/ruszyly-platnosci-mobilne-orlen-pay-jak-zaplacic-za-paliwo-telefonem-541/", "title": ["Ruszy\u0142y p\u0142atno\u015bci mobilne Orlen Pay. Jak zap\u0142aci\u0107 za paliwo telefonem?"], "lead": [], "text": ["(fot. Wojciech Boczo\u0144 / Bankier.pl)", "\u017beby zacz\u0105\u0107 korzysta\u0107 z p\u0142atno\u015bci Orlen Pay, nale\u017cy pobra\u0107 na telefon aplikacj\u0119 Orlen Mobile i zarejestrowa\u0107 swoje dane. Niezb\u0119dne jest podanie imienia, nazwiska, telefonu, e-maila i adresu zamieszkania. Przedsi\u0119biorcy mog\u0105 wprowadzi\u0107 dane firmy, na kt\u00f3r\u0105 b\u0119dzie wystawiana faktura. Proces zatwierdzamy kodem z SMS-a wys\u0142anego na nasz numer telefonu.", "W kolejnym kroku niezb\u0119dne jest wprowadzenie danych karty p\u0142atniczej, kt\u00f3r\u0105 b\u0119dziemy regulowa\u0107 p\u0142atno\u015bci za paliwo. Wpisujemy numer karty, dat\u0119 jej wa\u017cno\u015bci i znajduj\u0105cy si\u0119 na rewersie trzycyfrowy kod do p\u0142atno\u015bci internetowych. Musimy te\u017c zdefiniowa\u0107 kod PIN do aplikacji mobilnej, kt\u00f3rym b\u0119dziemy potwierdza\u0107 transakcje. Do programu mo\u017cna podpi\u0105\u0107 karty Visa, Mastercard i Maestro. Niestety nie mo\u017cna podpi\u0105\u0107 kart Diners Club, mimo i\u017c na stacjach Orlen mo\u017cna p\u0142aci\u0107 kartami tego wydawcy.", "Na dystrybutorach paliw na stacjach Orlen znajduj\u0105 si\u0119 naklejki z kodami QR (2D). To kwadraty z czarno-bia\u0142\u0105 mozaik\u0105 kafelk\u00f3w. Po zatankowaniu uruchamiamy aplikacj\u0119 Orlen Mobile i wybieramy opcj\u0119 Orlen Pay. Program poprosi nas o zeskanowanie kodu QR z dystrybutora. W aplikacji wy\u015bwietli si\u0119 nam ekran z podsumowaniem transakcji \u2013 znajdziemy tam adres stacji benzynowej, numer stanowiska, rodzaj i ilo\u015b\u0107 zatankowanego paliwa oraz kwot\u0119 do zap\u0142aty.", "(fot. Wojciech Boczo\u0144)", "Po klikni\u0119ciu \u201eZap\u0142a\u0107\u201d aplikacja poprosi nas o potwierdzenie, kt\u00f3r\u0105 kart\u0105 chcemy zap\u0142aci\u0107 i wpisanie kodu PIN do aplikacji. Proces przetwarzania transakcji trwa kilka sekund. Nast\u0119pnie na ekranie telefonu wy\u015bwietla si\u0119 komunikat informuj\u0105cy o tym, \u017ce transakcja zosta\u0142a autoryzowana, a faktur\u0119 wys\u0142ano na adres e-mail. Jednocze\u015bnie otrzymujemy SMS-a z potwierdzeniem p\u0142atno\u015bci. Mo\u017cemy wsi\u0105\u015b\u0107 do samochodu i rusza\u0107 w tras\u0119.", "Orlen Pay to du\u017ce u\u0142atwienie dla kierowc\u00f3w, bo w praktyce nie trzeba sta\u0107 w kolejce do kasy. System ma jednak pewne mankamenty. Opr\u00f3cz wspomnianego ju\u017c wy\u017cej braku mo\u017cliwo\u015bci podpi\u0119cia do aplikacji kart Diners Club, zabrak\u0142o mi jeszcze dw\u00f3ch funkcji. Po zatankowaniu system nie naliczy\u0142 mi automatycznie punkt\u00f3w do karty Vitay. Osoby, kt\u00f3re zbieraj\u0105 punkty, musz\u0105 najwidoczniej uda\u0107 si\u0119 do kasy. Druga kwestia to brak mo\u017cliwo\u015bci uzyskania zni\u017cki za paliwo z tytu\u0142u okazania Karty Du\u017cej Rodziny. W kasie jest to od 8 do 10 groszy taniej na litrze w zale\u017cno\u015bci od rodzaju zatankowanego paliwa.", "P\u0142atno\u015bci mobilne Orlen Pay mog\u0105 zrewolucjonizowa\u0107 proces op\u0142acania paliwa na stacjach benzynowych i skr\u00f3ci\u0107 kolejki do kas. Je\u015bli system si\u0119 sprawdzi, niewykluczone \u017ce w przysz\u0142o\u015bci podobne rozwi\u0105zania pojawi\u0105 si\u0119 u konkurencji. Mobilne systemy p\u0142atno\u015bci maj\u0105 ju\u017c w swoich aplikacjach niekt\u00f3re restauracje. Tak jest na przyk\u0142ad w KFC. Klient mo\u017ce skomponowa\u0107 posi\u0142ek w programie zainstalowanym na telefonie i dokona\u0107 p\u0142atno\u015bci bez potrzeby stania w kolejce do kasy."]}
{"url": "https://www.bankier.pl/moto/vw-peugeot-kia-w-polsce-z-usterkami-do-naprawy-ponad-2-tys-aut-496/", "title": ["VW, peugeot, kia w Polsce z usterkami. Do naprawy ponad 2 tys. aut"], "lead": ["Urz\u0105d Ochrony Konkurencji i Konsument\u00f3w w ostatnich dniach donosi\u0142 o akcjach naprawczych organizowanych w Polsce przez producent\u00f3w samochod\u00f3w kilku marek. Do serwis\u00f3w powinni zg\u0142osi\u0107 si\u0119 m.in. w\u0142a\u015bciciele wybranych modeli z koncern\u00f3w Volkswagen, Peugeot czy Kia."], "text": ["Urz\u0105d Ochrony Konkurencji i Konsument\u00f3w w ostatnich dniach donosi\u0142 o akcjach naprawczych organizowanych w Polsce przez producent\u00f3w samochod\u00f3w kilku marek. Do serwis\u00f3w powinni zg\u0142osi\u0107 si\u0119 m.in. w\u0142a\u015bciciele wybranych modeli z koncern\u00f3w Volkswagen, Peugeot czy Kia.", "UOKiK \u201ewysypa\u0142 na st\u00f3\u0142\u201d ca\u0142y worek modeli ", ", kt\u00f3rych w\u0142a\u015bciciele niebawem powinni zjawi\u0107 si\u0119 w ASO. Chocia\u017c akcj\u0105 naprawcz\u0105 obj\u0119tych jest a\u017c osiem modeli, to jednak \u0142\u0105czna liczba feralnych pojazd\u00f3w w skali Polski si\u0119ga zaledwie 59 egzemplarzy. Dla porz\u0105dku odnotujmy jednak: w samochodach marki Volkswagen \u2013 Passat Lim., Passat Var., Passat Alltr. (typ: 3G2, 3G5), Arteon (typ: 3H7), Tiguan (typ: AD1), Golf GTI, Golf R (typ: BQ1), Golf R Variant (typ: BV5), wyprodukowanych w Niemczech, wyst\u0119puje ryzyko ", ", co grozi zmniejszeniem si\u0142y hamowania i mo\u017ce zwi\u0119kszy\u0107 prawdopodobie\u0144stwo spowodowania wypadku.", "Zupe\u0142nie niezale\u017cne od tej akcji Volkswagen wzywa do naprawy r\u00f3wnie\u017c polskich w\u0142a\u015bcicieli 9 sztuk modeli typu ", "(3CC) i ", "(7N), wyprodukowanych w Niemczech i Portugalii. W ich przypadku zagro\u017cenie wi\u0105\u017ce si\u0119 z ", ", kt\u00f3ra mo\u017ce nie nape\u0142ni\u0107 si\u0119 w dostatecznym stopniu, na skutek wadliwego po\u0142\u0105czenia spawanego generatora gazu.", "Znacznie wi\u0119ksz\u0105 skal\u0119 przybierze akcja serwisowa og\u0142oszona przez ", ". Blisko 700 pojazd\u00f3w logo tej marki mo\u017ce mie\u0107 problem z ch\u0142odzeniem silnika. Jak wyja\u015bnia za producentem Urz\u0105d, \u201e", "mo\u017ce doprowadzi\u0107 do jego przegrzania w ekstremalnie wysokich temperaturach zewn\u0119trznych\u201d. Problem dotyczy 432 sztuk modeli 3008, 308, 5008 oraz 266 pojazd\u00f3w w modelu expert 4.", "W ostatnich dniach UOKiK powiadomi\u0142 te\u017c o problemach technicznych w samochodach ", ". W wyprodukowanych w Korei Po\u0142udniowej pojazdach istnieje mo\u017cliwo\u015b\u0107 ", ", co mo\u017ce prowadzi\u0107 do wycieku benzyny. Kampani\u0105 naprawcz\u0105 obj\u0119to 1398 samochod\u00f3w. Ich w\u0142a\u015bciciele zostan\u0105 powiadomieni o konieczno\u015bci zg\u0142oszenia si\u0119 do ASO.", "Listy numer\u00f3w VIN pojazd\u00f3w obj\u0119tych kampaniami naprawczymi, jak zawsze w takich przypadkach, mo\u017cna sprawdzi\u0107 na stronie www.uokik.gov.pl, w sekcji \u201ePowiadomienia przedsi\u0119biorc\u00f3w o produktach niebezpiecznych\u201d."]}
{"url": "https://www.bankier.pl/moto/tesla-sprawdzana-przez-fbi-581/", "title": ["Tesla sprawdzana przez FBI"], "lead": ["FBI sprawdza, czy w Tesli nie dosz\u0142o do sfa\u0142szowania danych o wolumenie produkcji samochodu tesla model 3 \u2013 donosi \u201eWall Street Journal\u201d. Ponownie powodem by\u0142o stanowisko Elona Muska w internecie."], "text": ["FBI sprawdza, czy w Tesli nie dosz\u0142o do sfa\u0142szowania danych o wolumenie produkcji samochodu tesla model 3 \u2013 donosi \u201eWall Street Journal\u201d. Ponownie powodem by\u0142o stanowisko Elona Muska w internecie.", "Ledwie sko\u0144czy\u0142o si\u0119 dochodzenie ameryka\u0144skiej Komisji Gie\u0142d i Papier\u00f3w Warto\u015bciowych, po kt\u00f3rym Elon Musk musia\u0142 ust\u0105pi\u0107 ze stanowiska prezesa Tesli, a ju\u017c szykuj\u0105 si\u0119 kolejne problemy, tym razem ze strony Federalnego Biura \u015aledczego. Instytucja sprawdza, czy dane dotycz\u0105ce produkcji modelu 3 zamieszczane w raportach na pewno by\u0142o zgodne z rzeczywisto\u015bci\u0105.", "\u015aledztwo dotyczy komunikat\u00f3w jeszcze z 2017 roku. Opr\u00f3cz tego, FBI by\u0142o tak\u017ce zaanga\u017cowane w proces wyja\u015bniaj\u0105cy prawdziwo\u015b\u0107 felernych tweet\u00f3w Elona Muska dotycz\u0105cych wykupienia Tesli z rynku gie\u0142dowego. Tym razem jednak instytucja nie wezwa\u0142a samej sp\u00f3\u0142ki \u2013 dziennik pisze o tym, \u017ce do sk\u0142adania zezna\u0144 zaproszono samych pracownik\u00f3w.", "W oficjalnym stanowisku sp\u00f3\u0142ka wskaza\u0142a, \u017ce otrzyma\u0142a wcze\u015bniej w tym roku wniosek o udost\u0119pnienie dokument\u00f3w Departamentowi Sprawiedliwo\u015bci i zosta\u0142y one przekazane. Od tamtej pory nie otrzyma\u0142a jednak \u017cadnego wezwania do s\u0105du.", "Dochodzenie ma ustali\u0107, czy informacje o licznych trudno\u015bciach zwi\u0105zanych z produkcj\u0105 modelu 3 i utrzymywanie wysokich cel\u00f3w produkcyjnych pomimo tych ogranicze\u0144 by\u0142o celowym dzia\u0142aniem sp\u00f3\u0142ki."]}
{"url": "https://www.bankier.pl/moto/polscy-kierowcy-nie-zmieniaja-opon-570/", "title": ["Polscy kierowcy nie zmieniaj\u0105 opon"], "lead": [], "text": ["A\u017c 1/3 kierowc\u00f3w je\u017adzi przez ca\u0142y rok na tych samych oponach. Tymczasem na zim\u00f3wki powinni\u015bmy przesiada\u0107 si\u0119 ju\u017c w\u00f3wczas, gdy temperatura na dworze spadnie poni\u017cej 7 stopni Celsjusza."]}
{"url": "https://www.bankier.pl/wiadomosc/naBankiera-Swiat-bez-diesli-czy-swiat-bez-elektrykow-7625284.html", "title": [], "lead": [], "text": []}
{"url": "https://www.bankier.pl/moto/nadzor-nad-stacjami-kontroli-pojazdow-ma-trafic-do-transportowego-dozoru-technicznego-292/", "title": ["Nadz\u00f3r nad Stacjami Kontroli Pojazd\u00f3w ma trafi\u0107 do Transportowego Dozoru Technicznego"], "lead": ["Nadz\u00f3r nad Stacjami Kontroli Pojazd\u00f3w (SKP) ma trafi\u0107 do Transportowego Dozoru Technicznego (TDT) \u2013 zak\u0142ada projekt nowelizacji ustawy Prawo o ruchu drogowym, kt\u00f3rym we wtorek ma zaj\u0105\u0107 si\u0119 rz\u0105d. Aktualne nadz\u00f3r ten sprawowany jest przez 380 starost\u00f3w."], "text": ["Nadz\u00f3r nad Stacjami Kontroli Pojazd\u00f3w (SKP) ma trafi\u0107 do Transportowego Dozoru Technicznego (TDT) \u2013 zak\u0142ada projekt nowelizacji ustawy Prawo o ruchu drogowym, kt\u00f3rym we wtorek ma zaj\u0105\u0107 si\u0119 rz\u0105d. Aktualne nadz\u00f3r ten sprawowany jest przez 380 starost\u00f3w.", "Wed\u0142ug resortu infrastruktury, kt\u00f3ry przygotowa\u0142 zmiany, projekt przewiduje stworzenie sp\u00f3jnego systemu nadzoru nad badaniami technicznymi pojazd\u00f3w oraz dzia\u0142alno\u015bci\u0105 stacji kontroli pojazd\u00f3w. Ma to zapewni\u0107 wysoki poziom bada\u0144 technicznych i popraw\u0119 bezpiecze\u0144stwa ruchu drogowego, jak r\u00f3wnie\u017c umo\u017cliwia\u0107 sprawne reagowanie, eliminowanie i zapobieganie nieprawid\u0142owo\u015bciom zwi\u0105zanym z przeprowadzaniem bada\u0144 technicznych.", "Projekt ustawy przewiduje powierzenie Dyrektorowi Transportowego Dozoru Technicznego jako jednostce podleg\u0142ej ministrowi w\u0142a\u015bciwemu do spraw transportu kompetencji organu odpowiedzialnego za organizacj\u0119, funkcjonowanie i nadz\u00f3r nad systemem bada\u0144 technicznych pojazd\u00f3w oraz sprawowanie nadzoru nad stacjami kontroli pojazd\u00f3w.", "Resort t\u0142umaczy, \u017ce przygotowywane zmiany zaplanowano w celu podniesienia jako\u015bci wykonywania bada\u0144 technicznych oraz implementacji do polskiego prawa Dyrektywy Parlamentu Europejskiego i Rady.", "Projekt ustawy pozostawia jednocze\u015bnie aktualny stan prawny w zakresie powierzenia wykonywania bada\u0144 technicznych pojazd\u00f3w podmiotom prywatnym, tj. przedsi\u0119biorcom prowadz\u0105cym dzia\u0142alno\u015b\u0107 gospodarcz\u0105 w zakresie prowadzenia SKP jako dzia\u0142alno\u015b\u0107 regulowan\u0105.", "Rz\u0105d ma si\u0119 te\u017c zaj\u0105\u0107 we wtorek nowelizacj\u0105 ustawy \u2013 Prawo lotnicze. Zmiany maj\u0105 zapewni\u0107 zgodno\u015b\u0107 przepis\u00f3w krajowych z obszaru lotnictwa cywilnego z prawem Unii Europejskiej.(PAP)", "autor: \u0141ukasz Paw\u0142owski", "pif/ skr/ je/"]}
{"url": "https://www.bankier.pl/moto/polski-leasing-pedzi-w-gore-538/", "title": ["Polski leasing p\u0119dzi w g\u00f3r\u0119"], "lead": ["Po raz kolejny w tym roku bran\u017ca chwali si\u0119 kilkunastoprocentowym wzrostem. W pierwszym i drugim kwartale rynek przybiera\u0142 na wadze w tempie blisko 20 proc. r/r. Trzeci kwarta\u0142 przyni\u00f3s\u0142 nieznacznie mniejszy wzrost, si\u0119gaj\u0105cy 18,7 proc. w skali roku. W okresie od stycznia do wrze\u015bnia br. bran\u017ca sfinansowa\u0142a aktywa inwestycyjne o\u0142\u0105cznej warto\u015bci 58,2 mld z\u0142."], "text": ["Po raz kolejny w tym roku bran\u017ca chwali si\u0119 kilkunastoprocentowym wzrostem. W pierwszym i drugim kwartale rynek przybiera\u0142 na wadze w tempie blisko 20 proc. r/r. Trzeci kwarta\u0142 przyni\u00f3s\u0142 nieznacznie mniejszy wzrost, si\u0119gaj\u0105cy 18,7 proc. w skali roku. W okresie od stycznia do wrze\u015bnia br. bran\u017ca sfinansowa\u0142a aktywa inwestycyjne o\u0142\u0105cznej warto\u015bci 58,2 mld z\u0142.", "Niezmienny pozostaje dominuj\u0105cy przedmiot leasingu i po\u017cyczek inwestycyjnych udzielanych przez firmy leasingowe \u2013 s\u0105 to pojazdy osobowe i dostawcze do 3,5 tony, kt\u00f3re stanowi\u0105 45,9 proc. ca\u0142ego rynku. Za ponad jedn\u0105 czwart\u0105 \u201etortu\u201d (27 proc.) odpowiada finansowanie maszyn i urz\u0105dze\u0144 (w tym IT), trzecie miejsce zajmuj\u0105 \u015brodki transportu ci\u0119\u017ckiego (25,6 proc.). Nieznaczny pozostaje udzia\u0142 nieruchomo\u015bci (0,9 proc.) i innych aktyw\u00f3w (0,6 proc.).", "Dominuj\u0105cy segment rynku, w kt\u00f3rym mieszcz\u0105 si\u0119 samochody osobowe, ro\u015bnie w tempie przekraczaj\u0105cym 20 proc. r/r. \u2013 w pierwszych trzech kwarta\u0142ach wyni\u00f3s\u0142 23,9 proc. (po I kw. 2018 r. 24,9 proc. r/r, po II kwartale 22,8 proc. r/r), a warto\u015b\u0107 kontrakt\u00f3w si\u0119gn\u0119\u0142a 22,7 mld z\u0142. \u2013 Bazuj\u0105c na prognozach przygotowanych w po\u0142owie roku, mo\u017cemy spodziewa\u0107 si\u0119 dalszego wzrostu finansowanych aut osobowych, szczeg\u00f3lnie w IV kwartale 2018 r. Dynamika ta b\u0119dzie jednak ograniczona przez mo\u017cliwo\u015bci poda\u017cowe importer\u00f3w pojazd\u00f3w \u2013 m\u00f3wi Andrzej Sugajski, dyrektor generalny Zwi\u0105zku Polskiego Leasingu.", "Je\u015bli wejd\u0105 w \u017cycie zmiany legislacyjne zapowiadane przez rz\u0105d rynek leasingu mo\u017ce zwolni\u0107. Przypomnijmy \u2013 planowane s\u0105 nowe przepisy, zgodnie z kt\u00f3rymi leasing operacyjny samochod\u00f3w osobowych by\u0142by ograniczony g\u00f3rnym limitem. Warto\u015b\u0107 rat b\u0119dzie kosztem podatkowym wy\u0142\u0105cznie do limitu okre\u015blonego dla amortyzacji, tj. 150 tys. z\u0142, kiedy obecnie do koszt\u00f3w zaliczanie s\u0105 wszystkie op\u0142aty leasingowe bez \u017cadnych ogranicze\u0144 \u2013 ", ".", "W miniony pi\u0105tek Senat przyj\u0105\u0142 bez poprawek nowelizacj\u0119 ustaw podatkowych, w kt\u00f3rych mieszcz\u0105 si\u0119 nowe zapisy dotycz\u0105ce leasingu. Ustawa czeka teraz na podpis prezydenta."]}
{"url": "https://www.bankier.pl/moto/szef-toyoty-w-europie-brexit-negatywnie-wplynie-na-rynek-motoryzacyjny-1324/", "title": ["Szef Toyoty w Europie: Brexit negatywnie wp\u0142ynie na rynek motoryzacyjny"], "lead": ["Brak porozumienia UE z Wielk\u0105 Brytani\u0105 ws. brexitu b\u0119dzie mie\u0107 negatywne konsekwencje dla ca\u0142ego rynku motoryzacyjnego w Europie w tym dla Polski \u2013 powiedzia\u0142 we wtorek PAP prezes europejskiego oddzia\u0142u Toyoty Johan van Zyl."], "text": ["Brak porozumienia UE z Wielk\u0105 Brytani\u0105 ws. brexitu b\u0119dzie mie\u0107 negatywne konsekwencje dla ca\u0142ego rynku motoryzacyjnego w Europie w tym dla Polski \u2013 powiedzia\u0142 we wtorek PAP prezes europejskiego oddzia\u0142u Toyoty Johan van Zyl.", "Szef Toyoty w Europie uczestniczy\u0142 w uroczystym uruchomieniu w Wa\u0142brzychu produkcji przek\u0142adni do nap\u0119du hybrydowego czwartej generacji. Zak\u0142ady Toyota Motor Manufacturing Poland (TMMP) s\u0105 pierwszymi poza Azj\u0105, w kt\u00f3rych powstaj\u0105 komponenty do uk\u0142ad\u00f3w hybrydowych.", "Zdaniem van Zyla inwestycja ta pokazuje, \u017ce Polska jest wa\u017cnym partnerem dla Toyoty. Doda\u0142, \u017ce w s\u0105 tu odpowiednie warunki do prowadzenia dzia\u0142alno\u015bci ze wzgl\u0119du m.in. na wykwalifikowan\u0105 si\u0142\u0119 robocz\u0105. Jednak fakt, \u017ce w kraju jest niska stopa bezrobocia powoduje, \u017ce pracownik\u00f3w nale\u017cy intensywniej szuka\u0107.", "W rozmowie z PAP zwr\u00f3ci\u0142 jednak uwag\u0119 na zagro\u017cenia, jakie mo\u017ce przynie\u015b\u0107 wyj\u015bcie Wielkiej Brytanii z UE bez osi\u0105gni\u0119cia porozumienia na linii Londyn \u2013 Bruksela.", "\n\u201eNie mo\u017cna uto\u017csamia\u0107 scenariusza zak\u0142adaj\u0105cego twardy brexit z przeniesieniem produkcji z Wielkiej Brytanii. Musimy poczeka\u0107 i zobaczy\u0107 co si\u0119 wydarzy, szczeg\u00f3lnie \u017ce mamy inwestycje w tym kraju m.in. w technologie silnik\u00f3w. Ci\u0105gle liczymy, \u017ce osi\u0105gni\u0119te zostanie porozumienie i nie dojdzie do twardego Brexitu, kt\u00f3ry b\u0119dzie mie\u0107 negatywne konsekwencje dla obu stron. Przecie\u017c eksportujemy silniki z Polski do Wielkiej Brytanii\u201d \u2013 podkre\u015bla\u0142.", "Jak podano dzie\u0144 wcze\u015bniej Toyota w okresie od kwietnia do wrze\u015bnia 2018 r. sprzeda\u0142a 5,29 mln pojazd\u00f3w na ca\u0142ym \u015bwiecie, co oznacza wzrost o 1,5 proc. To rekord p\u00f3\u0142rocznej sprzeda\u017cy samochod\u00f3w producenta. Sprzeda\u017c samej Toyoty wzros\u0142a o 1,4 proc. do 4,8 mln pojazd\u00f3w w pierwszym p\u00f3\u0142roczu fiskalnym. Wed\u0142ug agencji Kyodo przyczyni\u0142 si\u0119 do tego du\u017cy popyt na pojazdy hybrydowe w Europie oraz stabilny wzrost sprzeda\u017cy w Afryce i Azji Po\u0142udniowo-Wschodniej.", "\u201eNale\u017cy przyzna\u0107, \u017ce problemy zwi\u0105zane z dieslami mia\u0142 na nas pozytywny wp\u0142yw. Jednak od dawna byli\u015bmy przywi\u0105zani do hybryd, na d\u0142ugo przed wybuchem skandalu emisyjnego. Zdecydowali\u015bmy si\u0119 wprowadzi\u0107 model CH-R bez silnika Diesla, co \u015bwiadczy, \u017ce dawno byli\u015bmy przekonani o s\u0142uszno\u015bci naszej strategii. Koncentrujemy si\u0119 na hybrydach i elektryfikacji, a nie na technologiach wysokopr\u0119\u017cnych\u201d \u2013 doda\u0142 rozm\u00f3wca PAP.", "Japo\u0144ski koncern zapowiedzia\u0142 w tym roku, \u017ce przekszta\u0142ca si\u0119 z producenta motoryzacyjnego w dostawc\u0119 i partnera mobilno\u015bci. Jednym z element\u00f3w tej transformacji by\u0142o og\u0142oszenie w sierpniu porozumienia z Uberem na rzecz wsp\u00f3lnego rozwijania technologii autonomicznej jazdy. Na mocy umowy japo\u0144ska firma motoryzacyjna zainwestuje r\u00f3wnie\u017c w Ubera 500 mln dolar\u00f3w.", "\u201eChcemy by\u0107 koncernem oferuj\u0105cym us\u0142ugi mobilno\u015bci, jednak aby tak si\u0119 sta\u0142o nale\u017cy poustawia\u0107 elementy sk\u0142adowe na w\u0142a\u015bciwych miejscach. Po pierwsze potrzeba technologii po\u0142\u0105czenia samochod\u00f3w z internetem. Nast\u0119pnie konieczne jest stworzenie us\u0142ug zarz\u0105dzania flotami, kt\u00f3re zapewni\u0105 klientom pe\u0142ne spektrum mo\u017cliwo\u015bci takich jak zarz\u0105dzanie oponami, przegl\u0105dami. Potrzeba te\u017c narz\u0119dzi finansowania i ubezpieczania. Wielk\u0105 rzecz\u0105 jest to, \u017ce klienci chc\u0105 mie\u0107 na g\u0142owie jak najmniej problem\u00f3w \u2013 to musimy im zagwarantowa\u0107 niezale\u017cnie czy jest si\u0119 w\u0142a\u015bcicielem pojazdu, czy go si\u0119 wsp\u00f3\u0142dzieli. Chcemy by\u0107 obecni w przestrzeni us\u0142ug z zakresu mobilno\u015bci\u201d \u2013 t\u0142umaczy\u0142 van Zyl.", "Toyota nie jest jedynym koncernem motoryzacyjnym, kt\u00f3ry zapowiedzia\u0142 transformacj\u0119 w dostawc\u0119 us\u0142ug mobilno\u015bci. Na podobne posuni\u0119cia decyduje si\u0119 coraz wi\u0119cej koncern\u00f3w motoryzacyjnych, np. General Motors czy Volkswagen. W zwi\u0105zku z t\u0105 strategi\u0105 producenci samochod\u00f3w coraz cz\u0119\u015bciej inwestuj\u0105 w firmy technologiczne i nawi\u0105zuj\u0105 wsp\u00f3\u0142prac\u0119 z podmiotami z Doliny Krzemowej.", "Jak podkre\u015bla japo\u0144ski koncern otwarcie linii produkcyjnej jest pierwszym etapem kilkuletniego programu wprowadzania technologii hybrydowej i architektury TNGA (Toyota New Global Architecture) do polskich fabryk. W tym celu zainwestowano 288 mln z\u0142otych. Ca\u0142kowity poziom inwestycji ma si\u0119gn\u0105\u0107 w najbli\u017cszych latach 4,5 mld z\u0142otych. Wed\u0142ug TMMP do 2020 roku zatrudnienie ma wzrosn\u0105\u0107 o 600 os\u00f3b i wyniesie \u0142\u0105cznie 2,5 tys.", "TMMP posiada na Dolnym \u015al\u0105sku dwa zak\u0142ady: w Wa\u0142brzychu i Jelczu-Laskowicach. W tym pierwszym poza przek\u0142adniami powstaj\u0105 1-litrowe silniki benzynowe oraz manualne i p\u00f3\u0142automatyczne skrzynie bieg\u00f3w. W drugim produkowane s\u0105 silniki benzynowe 1,5 litra, nap\u0119dy Diesla 1,4 litra i 2,2 litra.", "Rozmawia\u0142 \u0141ukasz Marciniak (PAP)", "lm/ skr/"]}
{"url": "https://www.bankier.pl/moto/rynek-hybryd-puchnie-w-polsce-gorzej-z-elektrykami-1321/", "title": ["Rynek hybryd puchnie w Polsce. Gorzej z \u201eelektrykami\u201d"], "lead": ["Hybrydy i samochody elektryczne sprzedaj\u0105 si\u0119 coraz lepiej. Tylko w ci\u0105gu trzech kwarta\u0142\u00f3w br. zarejestrowano prawie tyle tych samochod\u00f3w, co przez ca\u0142y poprzedni rok."], "text": ["Hybrydy i samochody elektryczne sprzedaj\u0105 si\u0119 coraz lepiej. Tylko w ci\u0105gu trzech kwarta\u0142\u00f3w br. zarejestrowano prawie tyle tych samochod\u00f3w, co przez ca\u0142y poprzedni rok.", "O 33,4 proc. wzros\u0142a sprzeda\u017c nowych samochod\u00f3w z silnikami nap\u0119dzanymi paliwami alternatywnymi \u2013 wynika z raportu kwartalnego \u201eBran\u017ca motoryzacyjna Q4/2018\u201d przygotowanego przez KPMG i Polski Zwi\u0105zek Przemys\u0142u Motoryzacyjnego. G\u0142\u00f3wn\u0105 si\u0142\u0105 nap\u0119dow\u0105 tego wzrostu wci\u0105\u017c pozostaj\u0105 jednak hybrydy.", "Polacy wci\u0105\u017c ostro\u017cnie podchodz\u0105 do idei samochod\u00f3w nap\u0119dzanych wy\u0142\u0105cznie energi\u0105 elektryczn\u0105, cho\u0107 coraz ch\u0119tniej si\u0119gaj\u0105 po hybrydy, w kt\u00f3rych silnik elektryczny jest \u201ejedynie\u201d nap\u0119dem wspomagaj\u0105cym.", "Przez pierwsze trzy kwarta\u0142y zarejestrowano ich 16 205 szt., co oznacza\u0142o wzrost o 33,2 proc. wzgl\u0119dem analogicznego okresu (Q1-3) ubieg\u0142ego roku. Niby wi\u0119kszy wzrost dotyczy\u0142 elektryk\u00f3w, ale niestety mamy tu do czynienia z efektem niskiej bazy \u2013 w sumie przez \u00be roku Polacy kupili 958 szt. tego typu aut, co stanowi\u0142o liczb\u0119 o 36,9 proc. wi\u0119ksz\u0105 ni\u017c rok temu.", "W sumie zatem zarejestrowano 17 163 nowych aut osobowych b\u0119d\u0105cych hybrydami lub samochodami elektrycznymi. Bez zaskoczenia okaza\u0142o si\u0119, \u017ce zdecydowana wi\u0119kszo\u015b\u0107 tego wolumenu trafi\u0142a w r\u0119ce nabywc\u00f3w instytucjonalnych \u2013 firmy odpowiada\u0142y za zakup 13 670 szt., czyli blisko 80 proc. rynku. Nieca\u0142e 3500 szt. przypada\u0142o na klient\u00f3w indywidualnych \u2013 kupili oni o 5,4 proc. samochod\u00f3w wi\u0119cej w analizowanym okresie.", "Na tym rynku w Polsce od lat rz\u0105dzi w\u0142a\u015bciwie tylko jedna marka \u2013 japo\u0144ska Toyota, kt\u00f3ra od dawna mocno inwestuje w rynek samochod\u00f3w hybrydowych. P\u00f3ki co ta inwestycja si\u0119 op\u0142aca, bo odstawia na tym poletku innych graczy daleko w tyle. Sprzeda\u0142a w tej grupie 12 241 samochod\u00f3w przez pierwsze trzy kwarta\u0142y roku. Dalej jest dopiero Lexus (luksusowa marka Toyoty, wi\u0119c ten wynik mo\u017cna zaliczy\u0107 na jej konto) z 1793 szt. i Audi z 1259 egzemplarzami. Pozostali producenci mog\u0105 pochwali\u0107 si\u0119 co najwy\u017cej setkami sprzedanych aut.", "Najlepiej sprzedaj\u0105 si\u0119 modele c-hr, auris, rav4 i yaris od Toyoty \u2013 oczywi\u015bcie w wariantach hybrydowych. W przypadku samochod\u00f3w elektrycznych i hybryd typu plug-in (kt\u00f3re mo\u017cna \u0142adowa\u0107 z zewn\u0119trznego \u017ar\u00f3d\u0142a pr\u0105du) pozycj\u0119 lidera zgarnia nissan leaf (205 szt), bmw i3 (96 szt.) i porsche panamera (76 szt.). W\u015br\u00f3d sze\u015bciu najpopularniejszych modeli nie znalaz\u0142a si\u0119 popularna w mediach tesla, co oznacza, \u017ce Polacy nie kupili nawet 50 szt.", "Wyniki sprzeda\u017cy Toyoty sprawiaj\u0105, \u017ce nie dziwi\u0105 deklaracje firmy, wed\u0142ug kt\u00f3rych nadal b\u0119dzie inwestowa\u0142a w technologi\u0119 hybrydow\u0105 \u2013 tak\u017ce w Polsce. \u2013 W zak\u0142adzie Toyota Motor Manufacturing Poland (TMMP) w Wa\u0142brzychu rusza produkcja przek\u0142adni, kluczowego elementu nap\u0119du hybrydowego 1,8 l, kt\u00f3ra b\u0119dzie montowana w modelach corrolla i toyota c-hr. Roczne moce zak\u0142adu wiosn\u0105 2019 r., gdy zacznie pracowa\u0107 na trzy zmiany (dzi\u015b s\u0105 dwie), wyniesie 180 tys. sztuk. Polska fabryka jest pierwsz\u0105 spoza Azji, do kt\u00f3rej trafi\u0142a produkcja podzespo\u0142\u00f3w hybrydowych \u2013 czytali\u015bmy we wczorajszym \u201ePulsie Biznesu\u201d.", "Z drugiej jednak strony w \u015bwietle deklaracji p\u0142yn\u0105cych z najwi\u0119kszych \u015bwiatowych gospodarek, znaczenie hybryd mo\u017ce male\u0107 w najbli\u017cszych latach. Tradycyjne hybrydy s\u0105 pomijane w pracach nad elektromobilno\u015bci\u0105 na \u015bwiecie, gdy\u017c to wci\u0105\u017c w g\u0142\u00f3wnej mierze pojazd spalinowy. Znacznie lepiej oceniane s\u0105 modele PHEV, czyli hybrydy typu plug-in, posiadaj\u0105ce pe\u0142noprawny nap\u0119d elektryczny, na kt\u00f3rym mo\u017cna przejecha\u0107 d\u0142u\u017cszy odcinek bez konieczno\u015bci korzystania z silnika spalinowego. To w\u0142a\u015bnie one b\u0119d\u0105 kwalifikowa\u0142y si\u0119 do zwolnienia z akcyzy po zatwierdzeniu przepis\u00f3w pomocowych przez Komisj\u0119 Europejsk\u0105, cho\u0107 te\u017c nie na d\u0142ugo. To wsparcie b\u0119dzie ograniczone czasowo \u2013 do 2020 roku, po kt\u00f3rym zwolnieniu podlega\u0107 b\u0119d\u0105 wy\u0142\u0105cznie samochody w pe\u0142ni elektryczne."]}
{"url": "https://www.bankier.pl/moto/nadchodza-kolejne-wazne-zmiany-dla-kierowcow-428/", "title": ["Nadchodz\u0105 kolejne wa\u017cne zmiany dla kierowc\u00f3w"], "lead": [], "text": ["Przygotowany przez ministr\u00f3w cyfryzacji i infrastruktury tzw. \u201ePakiet deregulacyjny\u201d przewiduje, m.in:", "Oba ministerstwa chc\u0105, by zmiany wchodzi\u0142y w \u017cycie stopniowo, pocz\u0105wszy od 2019 r. (niekt\u00f3re wymagaj\u0105 zmian prawnych).", "Propozycje to nie tylko udogodnienia, ale i realne oszcz\u0119dno\u015bci dla w\u0142a\u015bcicieli aut. Dzi\u0119ki zniesieniu obowi\u0105zku posiadania karty pojazdu ", " (tyle kosztowa\u0142o wydanie karty pojazdu). A ", ". W sumie \u2013 175 z\u0142 w kieszeni.", "\u2013 To nie koniec usprawnie\u0144 \u2013 zaznaczy\u0142 Marek Zag\u00f3rski, minister cyfryzacji. \u2013 Zale\u017cy nam, by jak najszerzej wykorzystywa\u0107 mo\u017cliwo\u015bci, jakie stwarza system CEPiK i wsz\u0119dzie tam, gdzie jest to mo\u017cliwie u\u0142atwia\u0107 \u017cycie kierowcom.", "\u201ePakiet deregulacyjny\u201d\u00a0to r\u00f3wnie\u017c nowe e-us\u0142ugi, a w\u015br\u00f3d nich", ". ", "\u00a0(dost\u0119pnej na obywatel.gov.pl) stanie si\u0119 dokumentem urz\u0119dowym. Zniesiony zostanie tak\u017ce obowi\u0105zek wydawania tymczasowego dowodu rejestracyjnego.", "\u201ePakiet deregulacyjny\u201d\u00a0przewiduje tak\u017ce ", ", na rzecz kurs\u00f3w w o\u015brodkach doskonalenia techniki jazdy tylko dla tych kierowc\u00f3w, kt\u00f3rzy w okresie pr\u00f3bnym pope\u0142ni\u0105 dwa wykroczenia.", "\u2013 Od 1 pa\u017adziernika tego roku kierowcy ", " pojazdu oraz potwierdzenia zawarcia umowy na polis\u0119 OC \u2013 przypomnia\u0142 na czwartkowej konferencji Marek Zagorski, minister cyfryzacji. By\u0142o to mo\u017cliwe m.in. dzi\u0119ki elektronicznej bazie CEPIK. Podczas kontroli drogowej policjanci mog\u0105 elektronicznie weryfikowa\u0107 informacje \u2013 podkre\u015bli\u0142 szef resortu cyfryzacji.", "KWS, MC"]}
{"url": "https://www.bankier.pl/moto/tesla-sprzeda-model-3-taniej-326/", "title": ["Tesla sprzeda model 3 taniej"], "lead": ["Tesla wprowadzi\u0142a now\u0105 wersj\u0119 modelu 3 do sprzeda\u017cy. Samoch\u00f3d wyceniany na 45\u00a0000 dol. ma zach\u0119ci\u0107 do zmiany rezerwacji tych, kt\u00f3rzy zam\u00f3wili najta\u0144sz\u0105 opcj\u0119 \u2013 nie opu\u015bci ona fabryki jeszcze do ko\u0144ca roku \u2013 ", "donosi agencja Reutera", " ."], "text": ["Tesla wprowadzi\u0142a now\u0105 wersj\u0119 modelu 3 do sprzeda\u017cy. Samoch\u00f3d wyceniany na 45\u00a0000 dol. ma zach\u0119ci\u0107 do zmiany rezerwacji tych, kt\u00f3rzy zam\u00f3wili najta\u0144sz\u0105 opcj\u0119 \u2013 nie opu\u015bci ona fabryki jeszcze do ko\u0144ca roku \u2013 ", " .", "Ta\u0144szy model nie oznacza niestety najta\u0144szego. Model 3 wci\u0105\u017c produkowany jest g\u0142\u00f3wnie w dro\u017cszych wersjach wyposa\u017ceniowych zaczynaj\u0105cych si\u0119 od 49\u00a0000 dol. ameryka\u0144skich. Pierwotnie samoch\u00f3d prezentowano jako elektryka dla mas \u2013 pierwszy tak tani samoch\u00f3d z du\u017cym zasi\u0119giem na jednym \u0142adowaniu.", "Zapowiadana najubo\u017csza wersja kosztuj\u0105ca 35\u00a0000 dol. wci\u0105\u017c nie doczeka\u0142a si\u0119 planu produkcyjnego. Wprowadzona opcja ze \u015brednim zasi\u0119giem b\u0119dzie wyposa\u017cona w nap\u0119d na ty\u0142. Kosztuje 45\u00a0000 dol. Jej cena wed\u0142ug producenta zbli\u017ca si\u0119 jednak do pierwotnie zak\u0142adanego pu\u0142apu cenowego \u2013 Tesla lubi prezentowa\u0107 stawki po odliczeniu podatku i oszcz\u0119dno\u015bci na benzynie. Z uwzgl\u0119dnieniem tych \u201ezni\u017cek\u201d cena spada do 33\u00a0200 dol.", "Ze zwrotu podatku klienci Tesli\u00a0 nie skorzystaj\u0105 ju\u017c jednak zbyt d\u0142ugo. Produkcja sp\u00f3\u0142ki nie b\u0119dzie ju\u017c obj\u0119ta programem zwolnie\u0144 po Nowym Roku. W zwi\u0105zku z tym nowy model 3 ma deklarowany czas dostarczenia wynosz\u0105cy 6-10 tygodni. Tyle, \u017ceby klienci mogli jeszcze skorzysta\u0107 z pe\u0142nego zwrotu podatku \u2013 7500 dol.", "Od stycznia 2019 roku klienci Tesli b\u0119d\u0105 mogli liczy\u0107 jedynie na zwrot po\u0142owy z tej kwoty. Prawdopodobnie skusi to czekaj\u0105cych na najta\u0144sz\u0105 wersj\u0119 modelu 3. Nie wiadomo jednak ilu faktycznie zdecydowa\u0142o si\u0119 na najs\u0142absze silniki spo\u015br\u00f3d ponad 400\u00a0000 rezerwacji."]}
{"url": "https://www.bankier.pl/moto/raport-wartosc-polskiej-produkcji-czesci-motoryzacyjnych-w-2017-r-wzrosla-o-71-mld-zl-rdr-478/", "title": ["Raport: warto\u015b\u0107 polskiej produkcji cz\u0119\u015bci motoryzacyjnych w 2017 r. wzros\u0142a o 7,1 mld z\u0142 rdr"], "lead": ["Warto\u015b\u0107 polskiej produkcji cz\u0119\u015bci i akcesori\u00f3w motoryzacyjnych w ubieg\u0142ym roku wynios\u0142a 84,3 mld z\u0142, to o 7,1 mld z\u0142 wi\u0119cej ni\u017c rok wcze\u015bniej \u2013 poda\u0142o Stowarzyszenie Dystrybutor\u00f3w i Producent\u00f3w Cz\u0119\u015bci Motoryzacyjnych i Frost & Sullivan."], "text": ["Warto\u015b\u0107 polskiej produkcji cz\u0119\u015bci i akcesori\u00f3w motoryzacyjnych w ubieg\u0142ym roku wynios\u0142a 84,3 mld z\u0142, to o 7,1 mld z\u0142 wi\u0119cej ni\u017c rok wcze\u015bniej \u2013 poda\u0142o Stowarzyszenie Dystrybutor\u00f3w i Producent\u00f3w Cz\u0119\u015bci Motoryzacyjnych i Frost & Sullivan.", "fot. Toyota", "Stowarzyszenia Dystrybutor\u00f3w i Producent\u00f3w Cz\u0119\u015bci Motoryzacyjnych (SDPCM) wsp\u00f3lnie z firm\u0105 doradcz\u0105 Frost & Sullivan opracowa\u0142o raport, z kt\u00f3rego wynika, \u017ce w 2017 roku warto\u015b\u0107 produkcji sprzedanej polskiego przemys\u0142u motoryzacyjnego przekroczy\u0142a 145 mld z\u0142, z czego ponad 84 mld z\u0142 to warto\u015b\u0107 produkcji sprzedanej samego sektora produkcji cz\u0119\u015bci i akcesori\u00f3w do pojazd\u00f3w samochodowych (77,2 mld z\u0142 w 2016 r.). Dodano, \u017ce szacowana warto\u015b\u0107 eksportu cz\u0119\u015bci i akcesori\u00f3w wynios\u0142a 48,9 mld z\u0142 (44,8 mld z\u0142 w 2016 r.). Polska zajmuje 10. miejsce na li\u015bcie najwi\u0119kszych eksporter\u00f3w cz\u0119\u015bci motoryzacyjnych na \u015bwiecie.", "W komunikacie podkre\u015blono, \u017ce motoryzacja jest \u201enajwi\u0119ksz\u0105 i najbardziej produktywn\u0105 ga\u0142\u0119zi\u0105 polskiej gospodarki, odpowiadaj\u0105c\u0105 za oko\u0142o 8 proc. krajowego PKB\u201d. \u201eOgromny wp\u0142yw na ten wynik maj\u0105 niezale\u017cni producenci cz\u0119\u015bci i akcesori\u00f3w, kt\u00f3rzy w 2017 roku zatrudniali 147,4 tys. os\u00f3b, co stanowi blisko 80 proc. miejsc pracy w ca\u0142ym przemy\u015ble automotive\u201d \u2013 czytamy w komunikacie.", "\u201ePolska jest zag\u0142\u0119biem produkcji cz\u0119\u015bci motoryzacyjnych w Europie. Doskonale rozwini\u0119te zaplecze produkcyjne, dobra infrastruktura, wykwalifikowane kadry, a tak\u017ce atrakcyjna lokalizacja sprawiaj\u0105, \u017ce polski potencja\u0142 jest doceniany r\u00f3wnie\u017c przez zagraniczne firmy wchodz\u0105ce na nasz rynek, ale motoryzacja to nie tylko produkcja, lecz r\u00f3wnie\u017c dystrybucja cz\u0119\u015bci motoryzacyjnych\u201d \u2013 podkre\u015bli\u0142, cytowany w komunikacie, prezes Stowarzyszenia Alfred Franke.", "Jak podaj\u0105 autorzy raportu, w Polsce obecnie dzia\u0142a blisko 1200 punkt\u00f3w hurtowej sprzeda\u017cy cz\u0119\u015bci do samochod\u00f3w osobowych i ci\u0119\u017carowych.", "Dodano, \u017ce przychody najwi\u0119kszych dystrybutor\u00f3w cz\u0119\u015bci w segmencie osobowym i ci\u0119\u017carowym wynios\u0142y w 2017 r. 14 mld z\u0142. \u201ePolscy dystrybutorzy cz\u0119\u015bci motoryzacyjnych tworz\u0105 32 tys. miejsc pracy w kilkudziesi\u0119ciu centrach dystrybucji oraz lokalnych filiach. Najwi\u0119ksi dystrybutorzy magazynuj\u0105 nawet po 250 tys. rodzaj\u00f3w cz\u0119\u015bci zamiennych\u201d \u2013 podano.", "Franke zaznaczy\u0142, \u017ce polscy dystrybutorzy pr\u0119\u017cnie rozwijaj\u0105 sieci dystrybucyjne, gwarantuj\u0105c tym samym dost\u0119pno\u015b\u0107 cz\u0119\u015bci we wszystkich zak\u0105tkach kraju, jak r\u00f3wnie\u017c buduj\u0105 silne sieci dystrybucyjne w krajach \u015arodkowej Europy. To z kolei przek\u0142ada si\u0119 na sprawniejsze funkcjonowanie warsztat\u00f3w motoryzacyjnych.", "\u201eSzacuje si\u0119, \u017ce w Polsce blisko 20 tys. warsztat\u00f3w niezale\u017cnych zajmuje si\u0119 naprawami pojazd\u00f3w osobowych i ci\u0119\u017carowych daj\u0105c zatrudnienie a\u017c 115 tys. osobom\u201d \u2013 podano w komunikacie.", "Jak podano w komunikacie, SDCM \u2013 Stowarzyszenie Dystrybutor\u00f3w i Producent\u00f3w Cz\u0119\u015bci Motoryzacyjnych to 148 najwi\u0119kszych graczy przemys\u0142u i rynku cz\u0119\u015bci motoryzacyjnych, reprezentuj\u0105cych interesy przemys\u0142u, handlu i us\u0142ug o warto\u015bci ponad 130 mld z\u0142otych rocznie tworz\u0105cych blisko 294 tys. miejsca pracy.(PAP)", "autor: Longina Grzeg\u00f3rska-Szpyt", "lgs/ amac/"]}
{"url": "https://www.bankier.pl/moto/kierowcy-moga-jezdzic-droga-ekspresowa-s8-na-calym-odcinku-bialystok-warszawa-368/", "title": ["Kierowcy mog\u0105 je\u017adzi\u0107 drog\u0105 ekspresow\u0105 S8 na ca\u0142ym odcinku Bia\u0142ystok-Warszawa"], "lead": ["Od pi\u0105tku kierowcy maj\u0105 do dyspozycji ca\u0142y odcinek trasy S8 Bia\u0142ystok-Warszawa. W pi\u0105tek udost\u0119pniono ostatni w wybudowanych odcink\u00f3w: Wyszk\u00f3w-Por\u0119ba (Mazowieckie) \u2013 poda\u0142a GDDKiA w Bia\u0142ymstoku."], "text": ["Od pi\u0105tku kierowcy maj\u0105 do dyspozycji ca\u0142y odcinek trasy S8 Bia\u0142ystok-Warszawa. W pi\u0105tek udost\u0119pniono ostatni w wybudowanych odcink\u00f3w: Wyszk\u00f3w-Por\u0119ba (Mazowieckie) \u2013 poda\u0142a GDDKiA w Bia\u0142ymstoku.", "fot. GDDKiA", "Droga S8 Bia\u0142ystok-Warszawa to jedna z najwa\u017cniejszych tras komunikacyjnych w Podlaskiem.", "\u201eUdost\u0119pnienie kierowcom ostatniego, 13-kilometrowego odcinka od Wyszkowa do w\u0119z\u0142a Por\u0119ba, domyka ca\u0142\u0105 wybudowan\u0105 drog\u0119 ekspresow\u0105 pomi\u0119dzy stolic\u0105 Polski, a stolic\u0105 wojew\u00f3dztwa podlaskiego. To za\u015b pozwala po\u0142\u0105czy\u0107 Bia\u0142ystok z sieci\u0105 dr\u00f3g szybkiego ruchu w Polsce i Europie\u201d \u2013 podaje bia\u0142ostocki oddzia\u0142 Generalnej Dyrekcji Dr\u00f3g Krajowych i Autostrad w informacji prasowej, kt\u00f3ry odpowiada\u0142 za realizacj\u0119 tej inwestycji.", "Rzecznik GDDKiA w Bia\u0142ymstoku Rafa\u0142 Malinowski poda\u0142, \u017ce najprawdopodobniej do ko\u0144ca listopada b\u0119dzie jeszcze obowi\u0105zywa\u0107 ograniczenie pr\u0119dko\u015bci do 100 km/h. Jest to zwi\u0105zane z tym, \u017ce wykonawca inwestycji ko\u0144czy prace na drogach dojazdowych.", "Drogowcy przypominaj\u0105, \u017ce w ci\u0105gu trzech ostatnich lat oddano do u\u017cytku ponad 98 km drogi ekspresowej na trasie Warszawa-Bia\u0142ystok. \u0141\u0105czna warto\u015b\u0107 prac przekroczy\u0142a 3 mld z\u0142.", "\u201eRazem z wcze\u015bniej wybudowanymi fragmentami S8 daje to prawie 180 km bezpiecznego po\u0142\u0105czenia drogowego pomi\u0119dzy oboma miastami \u2013 dwie jezdnie, pasy rozdzielaj\u0105ce, awaryjne, ogrodzenie zapobiegaj\u0105ce wtargni\u0119ciu zwierz\u0105t, itp.\u201d \u2013 czytamy w komunikacie.", "Na udost\u0119pnionym kierowcom ostatnim brakuj\u0105cym odcinku ekspres\u00f3wki od Wyszkowa do w\u0119z\u0142a Por\u0119ba, powsta\u0142y trzy w\u0119z\u0142y drogowe: Trzcianka, Knurowiec, Por\u0119ba. Powsta\u0142o osiem r\u00f3\u017cnych obiekt\u00f3w in\u017cynierskich, 50 km barier d\u017awi\u0119koch\u0142onnych, ponad 800 metr\u00f3w ekran\u00f3w chroni\u0105cych przed ha\u0142asem.", "Odcinek Wyszk\u00f3w-Por\u0119ba by\u0142 dofinansowany z UE z programu Infrastruktura i \u015arodowisko, razem z innymi mazowieckimi odcinkami tej trasy (od Wyszkowa do granicy z wojew\u00f3dztwem podlaskim) o \u0142\u0105cznej d\u0142ugo\u015bci 38,5 km. Dotacja z UE wynios\u0142a 662,8 mln z\u0142 \u2013 poda\u0142a GDDKiA.", "autor: Izabela Pr\u00f3chnicka", "kow/ drag/"]}
{"url": "https://www.bankier.pl/moto/polska-grupa-motoryzacyjna-bedzie-szukac-dostawcow-dla-hyundaia-451/", "title": ["Polska Grupa Motoryzacyjna b\u0119dzie szuka\u0107 dostawc\u00f3w dla Hyundaia"], "lead": ["Fabryki Hyundai Motor Manufacturing Czech (HMMC) i KIA Motors Slovakia (KMS) zawar\u0142y porozumienie o partnerstwie z Polsk\u0105 Grup\u0105 Motoryzacyjn\u0105 (PGM). PGM pomo\u017ce HMMC i KMS znale\u017a\u0107 nowych dostawc\u00f3w cz\u0119\u015bci i komponent\u00f3w \u2013 poda\u0142a Polska Agencja Inwestycji i Handlu, kt\u00f3ra patronuje inicjatywie."], "text": ["Fabryki Hyundai Motor Manufacturing Czech (HMMC) i KIA Motors Slovakia (KMS) zawar\u0142y porozumienie o partnerstwie z Polsk\u0105 Grup\u0105 Motoryzacyjn\u0105 (PGM). PGM pomo\u017ce HMMC i KMS znale\u017a\u0107 nowych dostawc\u00f3w cz\u0119\u015bci i komponent\u00f3w \u2013 poda\u0142a Polska Agencja Inwestycji i Handlu, kt\u00f3ra patronuje inicjatywie.", "Fot. Marek Kuwak / FORUM", "Jak wskazano w poniedzia\u0142kowym komunikacie, w ramach nowej globalnej strategii lokalizacji dostawc\u00f3w, w\u0142a\u015bciciel marek HYUNDAI i KIA, Hyundai Motor Group, poszukuje nowych partner\u00f3w biznesowych produkuj\u0105cych cz\u0119\u015bci samochodowe.", "\u201eW Europie chcia\u0142by nawi\u0105za\u0107 bli\u017csz\u0105 wsp\u00f3\u0142prac\u0119 z dostawcami z Polski, Czech i S\u0142owacji. St\u0105d te\u017c decyzja o \u015bcis\u0142ej kooperacji z Polsk\u0105 Grup\u0105 Motoryzacyjn\u0105, kt\u00f3ra wspiera rodzimych przedsi\u0119biorc\u00f3w w pozyskiwaniu partner\u00f3w biznesowych\u201d \u2013 czytamy. Dodano, \u017ce zgodnie z porozumieniem PGM b\u0119dzie poszukiwa\u0107 w Polsce dla HMMC i KMS nowych dostawc\u00f3w cz\u0119\u015bci i komponent\u00f3w.", "Polska jest lokalnym liderem w produkcji cz\u0119\u015bci i komponent\u00f3w, a sam sektor motoryzacyjny sta\u0142 si\u0119 jedn\u0105 z g\u0142\u00f3wnych ga\u0142\u0119zi przemys\u0142u w Polsce \u2013 podkre\u015bli\u0142, cytowany w komunikacie Grzegorz Ga\u0142czy\u0144ski, specjalista ds. bran\u017cy motoryzacyjnej PAIH.", "Doda\u0142, \u017ce statystycznie odpowiada on za ponad 11 proc. \u0142\u0105cznej warto\u015bci produkcji przemys\u0142owej. \u201ePolska Agencja Inwestycji i Handlu wspiera rozw\u00f3j tego sektora w Polsce, jak r\u00f3wnie\u017c (\u2026) inicjatywy podejmowane przez organizacje bran\u017cowe. Z tego powodu zdecydowali\u015bmy o obj\u0119ciu przedsi\u0119wzi\u0119cia PGM i Hyundai patronatem\u201d wyja\u015bni\u0142", "Jak czytamy, z przekazanej przez PGM listy Hyundai i Kia wybra\u0142y 22 firmy z Polski. \u201ePrzy wyborze koncern kierowa\u0142 si\u0119 w szczeg\u00f3lno\u015bci blisk\u0105 lokalizacj\u0105 zak\u0142ad\u00f3w produkcyjnych, wysok\u0105 jako\u015bci\u0105 produkowanych cz\u0119\u015bci i komponent\u00f3w oraz ich konkurencyjno\u015bci\u0105\u201d \u2013 wyja\u015bniono. Bra\u0142 te\u017c pod uwag\u0119 m.in. mo\u017cliwo\u015b\u0107 dostarczania kompletnych produkt\u00f3w.", "W 2020 roku HMMC ma uruchomi\u0107 w Czechach produkcj\u0119 pojazd\u00f3w elektrycznych, natomiast produkcj\u0119 baterii do tego typu pojazd\u00f3w wkr\u00f3tce rozpocznie pod Wroc\u0142awiem inna korea\u0144ska firma \u2013 LG Chem \u2013 podano. (PAP)", "autor: Magdalena Jarco", "maja/ je/"]}
{"url": "https://www.bankier.pl/moto/fiatr-chrysler-sprzedal-czesc-koncernu-za-62-mld-euro-co-z-polskimi-fabrykami-344/", "title": ["Fiat Chrysler sprzeda\u0142 cz\u0119\u015b\u0107 koncernu za 6,2 mld euro. Co z polskimi fabrykami?"], "lead": [], "text": ["Dzi\u0119ki tej transakcji powstanie si\u00f3dmy najwi\u0119kszy na \u015bwiecie producent cz\u0119\u015bci samochodowych \u2013 Magneti Marelli Holdings. Nowa firma b\u0119dzie w posiadaniu 200 obiekt\u00f3w na terenie Europu, Japonii, Ameryki P\u00f3\u0142nocnej i Po\u0142udniowej, a tak\u017ce w Azji.", "Sprzeda\u017c ta nie jest szokiem. By\u0142 to pomys\u0142 jeszcze poprzedniego prezesa FCA Sergio Marchionnego, natomiast obecny dyrektor generalny podkre\u015bli\u0142, \u017ce Magneti Marelli nadal pozostanie jednym z najwa\u017cniejszych partner\u00f3w koncernu.", "Nie wiadomo jeszcze jednak, czy transakcja dotyczy\u0107 b\u0119dzie tak\u017ce fabryk poza W\u0142ochami. W Polsce Magneti Marelli obecna jest od 1992 roku. Obecnie posiada tu 5 zak\u0142ad\u00f3w, gdzie zatrudnionych jest ponad 3 tys. os\u00f3b, a tak\u017ce centrum szkoleniowe. W samym Sosnowcu znajduj\u0105 si\u0119 4 fabryki, gdzie produkuje si\u0119 elementy o\u015bwietlenia czy przewody paliwowe. W Bielsku Bia\u0142ej natomiast przygotowuje si\u0119 elementy zawieszenia i amortyzacji.", "Po\u0142\u0105czenie Magneti Marelli i Calsonic Kansei ma pozwoli\u0107 na generowanie rocznych przychod\u00f3w w wysoko\u015bci 17 mld dol. Po przej\u0119ciu w\u0142oskiej marki Calsonic Kansei zatrudnia\u0107 b\u0119dzie oko\u0142o 65 tys. os\u00f3b.", "DU"]}
{"url": "https://www.bankier.pl/moto/sejm-za-podniesieniem-minimalnej-sumy-gwarancyjnej-oc-529/", "title": ["Sejm za podniesieniem minimalnej sumy gwarancyjnej OC"], "lead": ["Podwy\u017cszenie minimalnych sumy gwarancyjnych w obowi\u0105zkowym ubezpieczeniu odpowiedzialno\u015bci cywilnej (OC) dla posiadaczy pojazd\u00f3w mechanicznych oraz rolnik\u00f3w \u2013 zak\u0142ada uchwalona we wtorek przez Sejm nowela ustawy."], "text": ["Podwy\u017cszenie minimalnych sumy gwarancyjnych w obowi\u0105zkowym ubezpieczeniu odpowiedzialno\u015bci cywilnej (OC) dla posiadaczy pojazd\u00f3w mechanicznych oraz rolnik\u00f3w \u2013 zak\u0142ada uchwalona we wtorek przez Sejm nowela ustawy.", "Wed\u0142ug rz\u0105du, kt\u00f3ry by\u0142 wnioskodawc\u0105 projektu, zmiany nie powinny istotnie wp\u0142yn\u0105\u0107 na wysoko\u015b\u0107 sk\u0142adek na ubezpieczenia Odpowiedzialno\u015bci Cywilnej.", "Nowe zapisy wprowadzono do ustawy o ubezpieczeniach obowi\u0105zkowych, Ubezpieczeniowym Funduszu Gwarancyjnym i Polskim Biurze Ubezpieczycieli Komunikacyjnych. Chodzi w nich o dostosowanie polskich przepis\u00f3w do dyrektywy europejskiej 2009/103/WE w sprawie ubezpieczenia odpowiedzialno\u015bci cywilnej za szkody powsta\u0142e w zwi\u0105zku z ruchem pojazd\u00f3w mechanicznych i egzekwowania obowi\u0105zku ubezpieczenia od takiej odpowiedzialno\u015bci (tzw. dyrektywa komunikacyjna).", "Uwzgl\u0119dniaj\u0105c inflacj\u0119, podwy\u017cszono minimalne sumy gwarancyjne w obowi\u0105zkowym ubezpieczeniu odpowiedzialno\u015bci cywilnej (OC): posiadaczy pojazd\u00f3w mechanicznych za szkody wynikaj\u0105ce z ich poruszania si\u0119 oraz rolnik\u00f3w maj\u0105cych gospodarstwa rolne. W ubezpieczeniu OC okre\u015blona jest wysoko\u015b\u0107 sumy gwarancyjnej, do kt\u00f3rej szkody pokrywa ubezpieczyciel. Po zmianach przepis\u00f3w suma gwarancyjna nie b\u0119dzie mog\u0142a by\u0107 ni\u017csza ni\u017c r\u00f3wnowarto\u015b\u0107 w z\u0142otych: w przypadku szk\u00f3d dotycz\u0105cych osoby \u2013 5,21 mln euro na jedno zdarzenie bez wzgl\u0119du na liczb\u0119 poszkodowanych (obecnie jest to 5 mln euro), a w przypadku szkody materialnej \u2013 1050 tys. euro na jedno zdarzenie niezale\u017cnie od liczby poszkodowanych (obecnie jest to 1 mln euro).", "Wed\u0142ug uzasadnienia ustalenie sumy gwarancyjnej na wy\u017cszym poziomie w odniesieniu do szk\u00f3d dotycz\u0105cych osoby ni\u017c w przypadku szk\u00f3d w mieniu wynika z tego, \u017ce szkody osobiste (np. inwalidztwo) maj\u0105 powa\u017cniejsze skutki spo\u0142eczne ni\u017c szkody na maj\u0105tku (np. zniszczenie samochodu), dlatego s\u0105 lepiej zabezpieczone. Suma gwarancyjna ustalana jest w euro, a nie w z\u0142otych, przez co nie ma sta\u0142ego charakteru.", "W noweli rozstrzyga si\u0119 tak\u017ce, i\u017c w przypadku sporu mi\u0119dzy Ubezpieczeniowym Funduszem Gwarancyjnym i zak\u0142adem ubezpiecze\u0144 dotycz\u0105cego ustalenia, kt\u00f3ry z nich ma wyp\u0142aci\u0107 odszkodowanie \u2013 to zak\u0142ad ubezpiecze\u0144 ma niezw\u0142ocznie wyp\u0142aca\u0107 odszkodowanie poszkodowanemu (nie p\u00f3\u017aniej jednak ni\u017c w ci\u0105gu 30 dni od daty otrzymania z Funduszu akt dotycz\u0105cych szkody). Rozwi\u0105zanie takie jest uzasadnione, bo czynno\u015bci likwidacyjne dla Ubezpieczeniowego Funduszu Gwarancyjnego prowadz\u0105 zak\u0142ady ubezpiecze\u0144. Je\u017celi po dokonaniu wyp\u0142aty przez zak\u0142ad ubezpiecze\u0144 zostanie ustalona odpowiedzialno\u015b\u0107 Ubezpieczeniowego Funduszu Gwarancyjnego \u2013 to Fundusz b\u0119dzie musia\u0142 zwr\u00f3ci\u0107 zak\u0142adowi ubezpiecze\u0144 wyp\u0142acone odszkodowanie (lub jego cz\u0119\u015b\u0107) oraz poniesione koszty.(PAP)", "autor: \u0141ukasz Paw\u0142owski"]}
{"url": "https://www.bankier.pl/moto/niemiec-plakal-jak-zlomowal-wkrotce-mniej-uzywanych-diesli-w-polsce-492/", "title": ["Niemiec p\u0142aka\u0142, jak\u2026 z\u0142omowa\u0142. Wkr\u00f3tce mniej u\u017cywanych diesli w Polsce?"], "lead": ["W minionym roku na polski rynek trafi\u0142o 350 tysi\u0119cy u\u017cywanych diesli z Europy Zachodniej. G\u0142\u00f3wnie z Niemiec, gdzie w\u0142a\u015bnie trwa program dop\u0142at do wymiany starych volkswagen\u00f3w na nowsze. Czy mo\u017ce zmieni\u0107 oblicze importu pojazd\u00f3w, kt\u00f3re nie s\u0105 mile widziane za granic\u0105?"], "text": ["W minionym roku na polski rynek trafi\u0142o 350 tysi\u0119cy u\u017cywanych diesli z Europy Zachodniej. G\u0142\u00f3wnie z Niemiec, gdzie w\u0142a\u015bnie trwa program dop\u0142at do wymiany starych volkswagen\u00f3w na nowsze. Czy mo\u017ce zmieni\u0107 oblicze importu pojazd\u00f3w, kt\u00f3re nie s\u0105 mile widziane za granic\u0105?", "\u201eCzy niemiecki ban na diesle przepchnie problem zanieczyszczenia powietrza nad Polsk\u0119?\u201d \u2013 pyta w tym tygodniu serwis euronews.com, powo\u0142uj\u0105c si\u0119 na nowe dane o eksporcie u\u017cywanych samochod\u00f3w. W ubieg\u0142ym roku do naszego kraju z Zachodu trafi\u0107 mia\u0142o 350 tysi\u0119cy diesli, kt\u00f3re tam nie by\u0142y ju\u017c akceptowane, wynika z danych przywo\u0142ywanych przez organizacj\u0119 Transport & Environment.", "Mimo g\u0142o\u015bnego echa afery zwanej \u201e", "\u201e, liczba samochod\u00f3w z silnikami wysokopr\u0119\u017cnymi je\u017cd\u017c\u0105cych po europejskich drogach wci\u0105\u017c szacowana jest na 43 miliony, podaje T&E. Przybieraj\u0105ce na sile programy na rzecz czystszego powietrza maj\u0105 na celu wprowadzanie ogranicze\u0144 w ruchu dla posiadaczy starych diesli w kolejnych miastach Starego Kontynentu. To potencjalnie b\u0119dzie sk\u0142ania\u0142o do pozbywania si\u0119 \u201eniechcianych\u201d pojazd\u00f3w, kt\u00f3re z pewno\u015bci\u0105 sko\u0144cz\u0105 na rynkach Europy \u015arodkowo-Wschodniej, ci\u0105gle mniej surowych wobec wysokiego poziomu emisji spalin \u2013 twierdz\u0105 przedstawiciele organizacji Transport & Environment. Zamiast wi\u0119c poradzi\u0107 sobie z zanieczyszczeniem powietrza, Zach\u00f3d przepchnie je na wsch\u00f3d kontynentu \u2013 dodaj\u0105.", "Udzia\u0142 diesli w imporcie u\u017cywanych samochod\u00f3w do Polski", "Zgodnie z przywo\u0142ywanymi w publikacji danymi SAMAR-u i True Initiative, oko\u0142o 40 proc. ze\u00a0 wszystkich 850 tysi\u0119cy importowanych do Polski w 2017 roku u\u017cywanych pojazd\u00f3w to diesle. 73 proc. z nich zosta\u0142o wyprodukowanych przed 2011 rokiem, gdy na dobre zacz\u0119\u0142a obowi\u0105zywa\u0107 norma Euro 5, wymagaj\u0105ca filtra cz\u0105stek sta\u0142ych. Najwi\u0119ksza cz\u0119\u015b\u0107, a\u017c 160,2 tys., to roczniki 2006-2010, spe\u0142niaj\u0105ce ni\u017csz\u0105 norm\u0119 \u2013 Euro 4. W importowanych do Polski pojazdach z Europy Zachodniej odnotowano te\u017c znacznie wy\u017cszy poziom emisji dwutlenku azotu (NO2) ni\u017c akceptowany w nowych samochodach dost\u0119pnych dzi\u015b w sprzeda\u017cy. 70 proc. tych pojazd\u00f3w pochodzi z Niemiec, 14 proc. z Belgii, po 5 proc. z Holandii i W\u0142och, podaje T&E.", "Chocia\u017c nie milkn\u0105 zapowiedzi, \u017ce problem migracji problematycznych diesli w stron\u0119 polskiego rynku b\u0119dzie narasta\u0142, ostatnio pojawi\u0142y si\u0119 informacje wychodz\u0105ce, zdaniem niekt\u00f3rych, tej wizji naprzeciw. Koncern Volkswagen ponownie og\u0142osi\u0142 program finansowego wsparcia dla posiadaczy samochod\u00f3w tej marki w Niemczech. Powr\u00f3ci\u0142a szansa pozyskania \u201edop\u0142aty \u015brodowiskowej\u201d, ale pojawi\u0142a si\u0119 te\u017c opcja nowej dop\u0142aty dla zamieniaj\u0105cych auto na nowsze.", "Za zamian\u0119 volkswagena na wyprodukowany p\u00f3\u017aniej, w domy\u015ble \u2013 mniej szkodliwy dla \u015brodowiska, bo spe\u0142niaj\u0105cy bardziej restrykcyjne normy emisji spalin, b\u0119dzie mo\u017cna pozyska\u0107 od 500 do 7000 euro. Dop\u0142aty dotycz\u0105 samochod\u00f3w spe\u0142niaj\u0105cych normy emisji spalin Euro 4 i Euro 5 i obowi\u0105zuj\u0105 w 14 niemieckich miastach uznanych za najbardziej nara\u017cone na zanieczyszczenie powietrza. Premia b\u0119dzie dodawana do warto\u015bci rezydualnej starego pojazdu.", "Opr\u00f3cz tego posiadacze najstarszych diesli, spe\u0142niaj\u0105cych normy od Euro 1 do Euro 4 b\u0119d\u0105 mogli pozyska\u0107 dop\u0142at\u0119 \u201e\u015brodowiskow\u0105\u201d w wysoko\u015bci od 1500 do 8000 euro w zale\u017cno\u015bci od modelu, kt\u00f3ry chc\u0105 zez\u0142omowa\u0107 i zamieni\u0107 na nowszy z tego samego koncernu motoryzacyjnego. Zapewne tu tkwi \u017ar\u00f3d\u0142o niekt\u00f3rych spo\u015br\u00f3d rynkowych komentarzy pe\u0142nych przekonania, \u017ce finansowe wsparcie zach\u0119ci Niemc\u00f3w do z\u0142omowania pojazd\u00f3w zamiast sprzedawania polskim handlarzom. Zaznaczmy jednak \u2013 wci\u0105\u017c to tylko jeden koncern, tylko kilkana\u015bcie lokalizacji i tylko tymczasowe akcje, do tego niepozbawione warunk\u00f3w brzegowych.", "To nie pierwszy ruch Volkswagena w zakresie dofinansowywania utylizacji starych pojazd\u00f3w. Koncern chwali si\u0119, \u017ce w ramach programu prowadzonego od sierpnia 2017 roku do czerwca br. z dr\u00f3g znikn\u0119\u0142o ponad 210 tysi\u0119cy diesli starego typu. Myli si\u0119 jednak ten, kto s\u0105dzi, \u017ce VW pomo\u017ce ca\u0142kowicie pozby\u0107 si\u0119 diesli. \u201eVolkswagen wierzy w diesle\u201d, m\u00f3wi\u0142 przedstawiciel koncernu przy okazji uruchamiania programu dop\u0142at. Finansowe wsparcie ma sk\u0142oni\u0107 Niemc\u00f3w do si\u0119gania po nowsze, jak zapewnia producent, znacznie bardziej sprzyjaj\u0105ce walce o klimat pojazdy."]}
{"url": "https://www.bankier.pl/moto/flixbus-uruchamia-pierwszy-elektryczny-autobus-dalekobiezny-524/", "title": ["FlixBus uruchamia pierwszy elektryczny autobus dalekobie\u017cny"], "lead": [], "text": ["Autobus elektryczny FlixBusa obs\u0142u\u017cy dwa przejazdy w obie strony dziennie na trasie Frankfurt-Mannheim, z przystankami na lotnisku we Frankfurcie i Heidelbergu. W sumie trasa przejazdu w jedn\u0105 stron\u0119 liczy oko\u0142o 115 km. Pojazd b\u0119dzie zasilany raz lub dwa razy dziennie, a tak\u017ce noc\u0105 przez stacj\u0119 \u0142aduj\u0105c\u0105 na g\u0142\u00f3wnym dworcu autobusowym w Mannheim (ZOB) lub tymczasow\u0105 stacj\u0119 \u0142adowania we Frankfurcie. Ka\u017cda stacja ma moc 80 kilowat\u00f3w.", "\u2013 Chocia\u017c autobusy elektryczne s\u0105 obecnie znacznie dro\u017csze w zakupie, jeste\u015bmy przekonani, \u017ce b\u0119dzie to op\u0142acalna inwestycja na d\u0142u\u017csz\u0105 met\u0119, zar\u00f3wno dla naszej firmy, jak i naszych klient\u00f3w i \u015brodowiska \u2013 komentuje Andr\u00e9 Schw\u00e4mmlein, za\u0142o\u017cyciel i dyrektor generalny FlixBusa.", "Autobus FlixBusa b\u0119dzie zasilany energi\u0105 pochodz\u0105c\u0105 z odnawialnych \u017ar\u00f3de\u0142 energii dostarczan\u0105 przez Greenpeace Energy. Ma to da\u0107 oszcz\u0119dno\u015b\u0107 oko\u0142o 82 ton emisji CO2 tylko w pierwszym roku kursowania autobusu elektrycznego FlixBusa w por\u00f3wnaniu do autobusu z silnikiem spalinowym, jak wynika z badania przeprowadzonego przez atmosfair.", "FlixBus od kilku lat wsp\u00f3\u0142pracuje tak\u017ce z organizacj\u0105 dzia\u0142aj\u0105c\u0105 na rzecz ochrony klimatu \u2013 atmosfair. Dzi\u0119ki tej wsp\u00f3\u0142pracy pasa\u017cerowie maj\u0105 mo\u017cliwo\u015b\u0107 indywidualnej rekompensaty za obci\u0105\u017cenie \u015brodowiska podczas podr\u00f3\u017cy. Rezerwuj\u0105c bilet online na stronie i w aplikacji FlixBus, mo\u017cna wybra\u0107 opcj\u0119 przekazania sk\u0142adki na \u015brodowisko. Kwota sk\u0142adki obliczana jest na podstawie liczby kilometr\u00f3w i pasa\u017cer\u00f3w danego kursu (zwykle wynosi oko\u0142o 1-3% ceny biletu). Zebrane \u015brodki inwestowane s\u0105 w projekt dotycz\u0105cy ochrony klimatu, kt\u00f3ry zosta\u0142 zatwierdzony przez ONZ. Z tej mo\u017cliwo\u015bci korzysta ok. 10 proc. wszystkich pasa\u017cer\u00f3w FlixBusa.", "FlixBus posiada najwi\u0119ksz\u0105 mi\u0119dzymiastow\u0105 sie\u0107 po\u0142\u0105cze\u0144 autobusowych w Europie, realizuj\u0105c", "\n300 000 po\u0142\u0105cze\u0144 dziennie do 2000 kierunk\u00f3w w 29 krajach. Pierwsze kursy w Polsce FlixBus uruchomi\u0142 pod koniec 2015 roku."]}
{"url": "https://www.bankier.pl/moto/na-slowacji-otwarto-fabryke-samochodow-jaguar-land-rover-579/", "title": ["Na S\u0142owacji otwarto fabryk\u0119 samochod\u00f3w Jaguar Land Rover"], "lead": ["Fabryk\u0119 samochod\u00f3w Jaguar Land Rover(JLR) otwarto w czwartek w Nitrze na S\u0142owacji. Ma tam powstawa\u0107 150 tys. pojazd\u00f3w rocznie. Producent zainwestowa\u0142 w ten obiekt 1,4 mld euro."], "text": ["Fabryk\u0119 samochod\u00f3w Jaguar Land Rover(JLR) otwarto w czwartek w Nitrze na S\u0142owacji. Ma tam powstawa\u0107 150 tys. pojazd\u00f3w rocznie. Producent zainwestowa\u0142 w ten obiekt 1,4 mld euro.", "REUTERS/Brendan McDermid", "Jaguar Land Rover w ca\u0142o\u015bci przeni\u00f3s\u0142 na S\u0142owacj\u0119 produkcj\u0119 modelu SUV Land Rover Discovery. Pojazd ten by\u0142 dot\u0105d produkowany w zak\u0142adach w angielskim Solihull. Od momentu podpisania memorandum miedzy JLR a s\u0142owackim rz\u0105dem min\u0119\u0142y trzy lata, dwa miesi\u0105ce i 14 dni \u2013 wyliczy\u0142 bratys\u0142awski ekonomiczny dziennik Hospodarzske Noviny.", "Podczas uroczysto\u015bci otwarcia fabryki przewodnicz\u0105cy zarz\u0105du Jaguar Land Rover Alexander Wortberg zapowiedzia\u0142, \u017ce w ci\u0105gu dw\u00f3ch lat w Nitrze zostanie uruchomiona produkcja innego modelu, ale nie poda\u0142 \u017cadnych szczeg\u00f3\u0142\u00f3w. Podkre\u015bli\u0142, \u017ce firma zatrudnia na S\u0142owacji 1 500 os\u00f3b, a do ko\u0144ca tego roku b\u0119dzie mia\u0142a 2 800 pracownik\u00f3w.", "S\u0142owacja ma dobre, atrakcyjne warunki dla czo\u0142owych \u015bwiatowych inwestor\u00f3w \u2013 powiedzia\u0142 na uroczysto\u015bci premier S\u0142owacji Peter Pellegrini. Rz\u0105d wspar\u0142 t\u0119 inwestycj\u0119 i, z czego si\u0119 ciesz\u0119, to wsparcie zaaprobowa\u0142a przed kilkoma dniami Komisja Europejska \u2013 doda\u0142. Wybudowanie i uruchomienie zak\u0142ad\u00f3w zosta\u0142o wsparte z bud\u017cetu S\u0142owacji kwot\u0105 129 mln euro \u2013 poda\u0142a agencja TASR.", "To ju\u017c czwarta fabryka samochod\u00f3w na S\u0142owacji. PSA Peugeot Citroen ma zak\u0142ady w Trnawie, Hyundai w \u017bylinie, a Volkswagen w Bratys\u0142awie. Produkcja \u015brodk\u00f3w transportu nale\u017cy do najwa\u017cniejszych ga\u0142\u0119zi s\u0142owackiego przemys\u0142u \u2013 podkre\u015bla TASR.", "Ju\u017c teraz to oko\u0142o 35 proc. ca\u0142ej produkcji przemys\u0142owej. Sektor samochodowy ma udzia\u0142 oko\u0142o 40 proc. w ca\u0142kowitym przemys\u0142owym eksporcie. Po rozpocz\u0119ciu produkcji JLR ten stosunek znacz\u0105co wzro\u015bnie \u2013 powiedzia\u0142a agencji analityczka banku S\u0142owacka Kasa Oszcz\u0119dno\u015bciowa Katarina Muchova.", "Jej zdaniem S\u0142owacja zbyt jednostronnie stawia jednak na przemys\u0142 samochodowy. Og\u00f3lnie rzecz bior\u0105c, dla wi\u0119kszej stabilno\u015bci gospodarczej korzystna jest dywersyfikacja. W przypadku negatywnych zjawisk w jednym sektorze og\u00f3lny skutek dla ca\u0142ej gospodarki by\u0142by roz\u0142o\u017cony, a nie koncentrowa\u0142by si\u0119 na tym sektorze \u2013 podkre\u015bli\u0142a Muchova. Analitycy zwracaj\u0105 te\u017c uwag\u0119 na zagro\u017cenia zwi\u0105zane z rynkiem pracy, na kt\u00f3rym zaczyna brakowa\u0107 wysoko wykfalifikowanych specjalist\u00f3w; JRL zainwestowa\u0142 7,5 mln. euro w szkolenia pracownik\u00f3w.", "Piotr G\u00f3recki"]}
{"url": "https://www.bankier.pl/moto/tesla-pokonala-mercedesa-w-swoim-ojczystym-kraju-566/", "title": ["Tesla pokona\u0142a Mercedesa w swoim ojczystym kraju"], "lead": ["Tesla robi kolejny krok milowy i przebija sprzeda\u017c\u0105 w ojczystym kraju europejskiego giganta \u2013 Mercedesa ", "\u2013 ", " w segmencie premium. Cho\u0107 wok\u00f3\u0142 sp\u00f3\u0142ki wci\u0105\u017c wal\u0105 pioruny i wisz\u0105 widma kolejnych strat, firma stworzona przez Elona Muska na rynku radzi sobie coraz lepiej \u2013 ", "pisze USA Today", " ."], "text": ["Tesla robi kolejny krok milowy i przebija sprzeda\u017c\u0105 w ojczystym kraju europejskiego giganta \u2013 Mercedesa ", " w segmencie premium. Cho\u0107 wok\u00f3\u0142 sp\u00f3\u0142ki wci\u0105\u017c wal\u0105 pioruny i wisz\u0105 widma kolejnych strat, firma stworzona przez Elona Muska na rynku radzi sobie coraz lepiej \u2013 ", " .", "Samochody marki Tesla przyspieszaj\u0105 \u2013 i to nie tylko na drodze. Wed\u0142ug danych o sprzeda\u017cy samochod\u00f3w na terenie Stan\u00f3w Zjednoczonych, Tesla sprzeda\u0142a w III kw. 2018 roku wi\u0119cej aut ni\u017c Mercedes-Benz.", "Dane pochodz\u0105 z firmy analitycznej Atherton Research. Jak m\u00f3wi\u0105 autorzy badania, to efekt wprowadzenia na rynek modelu 3 \u2013 wcze\u015bniej Tesla by\u0142a raczej mark\u0105 niszow\u0105 przez sprzeda\u017c drogich produkt\u00f3w premium \u2013 modelu S i X. Te kosztuj\u0105 ok. 100\u00a0000 dol., podczas gdy model 3 trafia w segment przeci\u0119tnego nabywcy przy pu\u0142apie ok. 50\u00a0000 dol.", "Tesli uda\u0142o si\u0119 pobi\u0107 wyniki Mercedesa dzi\u0119ki sprzeda\u017cy wynosz\u0105cej niemal 70\u00a0000 szt. (69\u00a0925 szt. wzgl\u0119dem 66\u00a0542 szt. sprzedanych przez Mercedesa) w ci\u0105gu kwarta\u0142u. Je\u015bli sp\u00f3\u0142ce uda si\u0119 utrzyma\u0107 tendencj\u0119 wzrostow\u0105 na podobnym poziomie, to do ko\u0144ca roku pobije na rodzimym rynku kolejnego europejskiego giganta segmentu premium \u2013 BMW, kt\u00f3ry w III kw. 2018 roku sprzeda\u0142 w Stanach Zjednoczonych nieca\u0142e 2000 samochod\u00f3w wi\u0119cej (71\u00a0679 szt.).", "Przypomnijmy, \u017ce wzrost sprzeda\u017cy jest przede wszystkim efektem usuni\u0119cia w\u0105skich garde\u0142 w procesie produkcyjnym modelu 3, z kt\u00f3rymi Tesla boryka\u0142a si\u0119 od dawna. Jeszcze kilka miesi\u0119cy temu rynek pow\u0105tpiewa\u0142 w g\u0142o\u015bne zapowiedzi Elona Muska, \u017ce fabryki niebawem b\u0119d\u0105 wypuszcza\u0107 5000 szt. modelu 3 tygodniowo, kiedy produkowano ich ledwie 1000 szt.", "Barier\u0119 uda\u0142o si\u0119 przekroczy\u0107 dopiero w lipcu tego roku. Elon Musk pochwali\u0142 si\u0119 wtedy na Twitterze, \u017ce uda\u0142o si\u0119 wyprodukowa\u0107 7000 szt. samochod\u00f3w w tydzie\u0144 (w tym zak\u0142adane 5000 szt. modelu 3). Gigantyczne op\u00f3\u017anienia w produkcji modelu samochodu elektrycznego dla klienta masowego by\u0142y powodem licznych rezygnacji z rezerwacji. Jak pisali\u015bmy w artykule: \u201e", "\u201d, granic\u0105 cierpliwo\u015bci okaza\u0142 si\u0119 Nowy Rok \u2013 od stycznia systematycznie ro\u015bnie liczba zg\u0142osze\u0144 o wyp\u0142aty z\u0142o\u017conych depozyt\u00f3w na zakup modelu 3.", "Wed\u0142ug analizy\u00a0", ", na wszystkie rezerwacje w Stanach Zjednoczonych a\u017c 23 proc. z nich zosta\u0142o anulowanych \u2013 zarejestrowani u\u017cytkownicy otrzymali pe\u0142ny zwrot 1000-dolarowego depozytu, kt\u00f3ry wnie\u015bli przy zapisaniu si\u0119 do kolejki na nowy samoch\u00f3d. To jednak zapewne niepe\u0142ne dane, bo, jak informuj\u0105 autorzy badania, odsetek os\u00f3b, kt\u00f3re z zam\u00f3wienia si\u0119 wycofa\u0142y, ale zwrotu zaliczki nie otrzyma\u0142y, znany jest obecnie tylko samej Tesli. Zaledwie 8 proc. klient\u00f3w doczeka\u0142o si\u0119 realizacji swoich zam\u00f3wie\u0144.", "Inwestorzy wci\u0105\u017c jednak czekaj\u0105 na realizacj\u0119 kolejnego z plan\u00f3w Muska \u2013 pierwszych zarobionych pieni\u0119dzy do ko\u0144ca roku. A ostatnie wydarzenia wok\u00f3\u0142 sp\u00f3\u0142ki zdaj\u0105 si\u0119 sugerowa\u0107, \u017ce realizacja za\u0142o\u017ce\u0144 mo\u017ce si\u0119 przesun\u0105\u0107. Elon Musk zosta\u0142 oskar\u017cony o manipulowanie kursem akcji Tesli przez SEC i decyzj\u0105 organu musi ust\u0105pi\u0107 ze stanowiska prezesa. ", "."]}
{"url": "https://www.bankier.pl/moto/w-oswiecimiu-ruszyl-proces-ws-zderzenia-seicento-z-kolumna-bor-410/", "title": ["W O\u015bwi\u0119cimiu ruszy\u0142 proces ws. zderzenia seicento z kolumn\u0105 BOR"], "lead": [], "text": ["W wyniku zderzenia samochod\u00f3w poszkodowana zosta\u0142a m.in. \u00f3wczesna premier Beata Szyd\u0142o.", "Proces w sprawie zderzenia fiata seicento i kolumny BOR, do kt\u00f3rego dosz\u0142o w lutym ub.r. w O\u015bwi\u0119cimiu, rozpocz\u0105\u0142 si\u0119 we wtorek przed tamtejszym s\u0105dem rejonowym. \u015aledczy oskar\u017cyli o\u015bwi\u0119cimianina Sebastiana K. o nieumy\u015blne spowodowanie wypadku.", "Sebastian K. na sal\u0119 rozpraw przyszed\u0142 wraz z obro\u0144c\u0105 W\u0142adys\u0142awem Pociejem. Przed wej\u015bciem przyzna\u0142, \u017ce nie jest zdenerwowany, ale nieco zestresowany obecno\u015bci\u0105 medi\u00f3w. Proces wzbudza ich du\u017ce zainteresowanie. Doda\u0142, \u017ce jedne z pierwszych s\u0142\u00f3w, kt\u00f3re zamierza wypowiedzie\u0107 na sali rozpraw, b\u0119d\u0105 brzmia\u0142y: \u201eNie przyznaj\u0119 si\u0119 do winy\u201d.", "Do wypadku dosz\u0142o 10 lutego 2017 r. w O\u015bwi\u0119cimiu. Policja poda\u0142a, \u017ce rz\u0105dowa kolumna trzech samochod\u00f3w, w kt\u00f3rej jecha\u0142a \u00f3wczesna premier Beata Szyd\u0142o (jej pojazd znajdowa\u0142 si\u0119 w \u015brodku kolumny \u2013 PAP) wyprzedza\u0142a fiata seicento. Jego kierowca Sebastian K. przepu\u015bci\u0142 pierwszy samoch\u00f3d, a nast\u0119pnie zacz\u0105\u0142 skr\u0119ca\u0107 w lewo i uderzy\u0142 w auto \u00f3wczesnej szefowej rz\u0105du, kt\u00f3re wjecha\u0142o w drzewo. Poszkodowana zosta\u0142a w nim premier oraz funkcjonariusze BOR.", "Akt oskar\u017cenia odczyta\u0142 we wtorek prokurator okr\u0119gowy z Krakowa Rafa\u0142 Babi\u0144ski. \u015aledczy zarzuci\u0142 Sebastianowi K. nieumy\u015blne spowodowanie wypadku. Grozi za to kara do 3 lat wi\u0119zienia. Zdaniem \u015bledczego, kierowca nie rozezna\u0142 odpowiednio sytuacji na drodze i wymusi\u0142 pierwsze\u0144stwo.(PAP)", "autor: Marek Szafra\u0144ski", "szf/ krap/"]}
{"url": "https://www.bankier.pl/moto/co-trzecia-fabryka-motoryzacyjna-w-polsce-juz-produkuje-czesci-do-ekoaut-332/", "title": ["Co trzecia fabryka motoryzacyjna w Polsce ju\u017c produkuje cz\u0119\u015bci do ekoaut"], "lead": [], "text": ["Najlepiej w tym rankingu wypadaj\u0105 W\u0119grzy, gdzie ponad po\u0142owa firm zadeklarowa\u0142a posiadanie dzia\u0142u bada\u0144 i nowych technologii (57 proc.), a 43 proc. produkuje ju\u017c cz\u0119\u015bci do ekoaut. \u201eCo ciekawe, w Niemczech, tylko co pi\u0105ty przedstawiciel zak\u0142adu motoryzacyjnego deklaruje produkcj\u0119 cz\u0119\u015bci do ekoaut, a 22 proc. posiadanie dzia\u0142u bada\u0144 i innowacji. Powa\u017cne plany gonienia technologicznych potentat\u00f3w maj\u0105 za to Rumunia i Rosja, w kt\u00f3rych odpowiednio 47 proc. i 32 proc. firm motoryzacyjnych zamierza rozpocz\u0105\u0107 przygotowania do wdra\u017cania innowacji\u201d \u2013 czytamy w raporcie.", "W badaniu Exact Systems, kt\u00f3ra zajmuje si\u0119 us\u0142ugami dla bran\u017cy motoryzacyjnej zwr\u00f3cono uwag\u0119, \u017ce w zwi\u0105zku z intensywnym rozwojem \u201eMotoryzacji 4.0\u201d po\u0142owa przedstawicieli \u201eautomotive\u201d uwa\u017ca, \u017ce Polska ma szans\u0119 na now\u0105 fabryk\u0119 cz\u0119\u015bci, a 48 proc. liczy na zwi\u0119kszone zam\u00f3wienia w ju\u017c dzia\u0142aj\u0105cych zak\u0142adach. \u201eCo ciekawe, niemal po\u0142owa zapytanych twierdzi, \u017ce nasz kraj w ci\u0105gu 5 lat jest w stanie do\u015bcign\u0105\u0107 najbardziej zaawansowane rynki motoryzacyjne, takie jak Stany Zjednoczone czy Chiny\u201d \u2013 podkre\u015blono.", "\u201eBez w\u0105tpienia mototrendem z najwi\u0119kszym potencja\u0142em rozwoju w niemal wszystkich zbadanych przez nas krajach, w tym w Polsce, jest elektromobilno\u015b\u0107, czyli rozw\u00f3j samochod\u00f3w z nap\u0119dem elektrycznym lub hybryd plug-in, kt\u00f3re maj\u0105 w przysz\u0142o\u015bci ca\u0142kowicie zast\u0105pi\u0107 nap\u0119dy tradycyjne. Z jednej strony taka zmiana z pewno\u015bci\u0105 wykreuje popyt na ekoauta, z drugiej wp\u0142ynie \u2013 przyspieszy lub niestety spowolni \u2013 rozw\u00f3j przemys\u0142u motoryzacyjnego w Polsce. Kluczowa b\u0119dzie tutaj gotowo\u015b\u0107 polskich zak\u0142ad\u00f3w do przyj\u0119cia najbardziej zaawansowanych technologicznie projekt\u00f3w oraz wsparcie rz\u0105du w \u015bci\u0105ganiu do Polski nowych, du\u017cych inwestycji takich jak fabryki jednego z najwi\u0119kszych \u015bwiatowych dostawc\u00f3w ogniw do samochod\u00f3w elektrycznych LG Chem\u201d twierdzi prezes Exact Systems Pawe\u0142 Gos.", "Z raportu wynika, \u017ce przedstawiciele zak\u0142ad\u00f3w motoryzacyjnych uwa\u017caj\u0105, \u017ce najwi\u0119kszy potencja\u0142 dla motobran\u017cy w Polsce ma rozw\u00f3j aut elektrycznych (68 proc. wskaza\u0144). Wi\u0119cej entuzjast\u00f3w tego trendu jest tylko w Turcji \u2013 76 proc. producent\u00f3w. Najmniejsze grono ekooptymist\u00f3w jest w Rosji oraz Czechach.", "Innowacje technologiczne \u2013 czytamy w raporcie \u2013 to nie tylko szanse na rozw\u00f3j, ale r\u00f3wnie\u017c potencjalne zagro\u017cenia. \u201eW obliczu czekaj\u0105cych bran\u017c\u0119 zmian, polscy respondenci najbardziej obawiaj\u0105 si\u0119 zmniejszenia liczby zam\u00f3wie\u0144 w istniej\u0105cych ju\u017c fabrykach w Polsce (38 proc.), spadku sprzeda\u017cy i produkcji pojazd\u00f3w (36 proc.) oraz niewystarczaj\u0105cego wsparcia rz\u0105dowego dla sektora automotive (30 proc.). Co czwarty ankietowany jest zaniepokojony op\u00f3\u017anieniem technologicznym Polski w stosunku do innych kraj\u00f3w bior\u0105cych udzia\u0142 w wy\u015bcigu innowacyjno\u015bci\u201d \u2013 napisano.", "Badanie \u201eMotoBarometr 2018. Nastroje w automotive. Polska, Czechy, Niemcy, Rosja, Rumunia, S\u0142owacja, Turcja, W\u0119gry, Wielka Brytania\u201d zosta\u0142o przeprowadzone przez firm\u0119 Exact Systems na celowej pr\u00f3bie przedstawicieli firm z sektora automotive b\u0119d\u0105cych klientami Exact Systems. W\u015br\u00f3d nich s\u0105 m.in. producenci samochod\u00f3w, poddostawcy cz\u0119\u015bci i komponent\u00f3w samochodowych Tier I i Tier II takich jak wycieraczki, szyby samochodowe, dachy, kolumny kierownicze czy elementy bezpiecze\u0144stwa. Wielko\u015b\u0107 pr\u00f3by wynios\u0142a 597 respondent\u00f3w. Badanie zrealizowano metod\u0105 telefonicznych wywiad\u00f3w (CATI), ankiet online oraz ankiet indywidualnych od kwietnia do lipca 2018 roku.", "autor: Pawe\u0142 \u017bebrowski", "p\u017c/ mark/"]}
{"url": "https://www.bankier.pl/moto/wiekszosc-importowanych-diesli-to-auta-o-wysokiej-emisji-644/", "title": ["Wi\u0119kszo\u015b\u0107 importowanych diesli to auta o wysokiej emisji"], "lead": ["W 2017 r. do Polski trafi\u0142o z Zachodu ok. 350 tys. samochod\u00f3w z silnikami diesla, wi\u0119kszo\u015b\u0107 jest starsza ni\u017c 7 lat i jeszcze przez wiele lat b\u0119dzie emitowa\u0107 bardzo du\u017co szkodliwych substancji \u2013 ostrzega znany brukselski think tank Transport & Environment (T&E)."], "text": ["W 2017 r. do Polski trafi\u0142o z Zachodu ok. 350 tys. samochod\u00f3w z silnikami diesla, wi\u0119kszo\u015b\u0107 jest starsza ni\u017c 7 lat i jeszcze przez wiele lat b\u0119dzie emitowa\u0107 bardzo du\u017co szkodliwych substancji \u2013 ostrzega znany brukselski think tank Transport & Environment (T&E).", "Wed\u0142ug najnowszej analizy T&E, import diesli do Polski w 2017 r. by\u0142 nieco ni\u017cszy ni\u017c rok wcze\u015bniej, kiedy sprowadzono 389 tys. aut z silnikami wysokopr\u0119\u017cnymi. Jednak niemal 75 proc. z ok. 350 tys. importowanych diesli to pojazdy wyprodukowane przed 2011 r. czyli przed wej\u015bciem w \u017cycie normy emisji Euro 5, nakazuj\u0105cej wyposa\u017cenie samochodu w filtr cz\u0105stek sta\u0142ych (DPF).", "Oznacza to, jak podkre\u015bla T&E, \u017ce auta te emituj\u0105 \u015brednio 12,5 raza wi\u0119cej truj\u0105cych tlenk\u00f3w azotu i rakotw\u00f3rczych cz\u0105stek drobnego py\u0142u ni\u017c samochody spe\u0142niaj\u0105ce najnowsz\u0105 norm\u0119 Euro 6. Z kolei samochod\u00f3w spe\u0142niaj\u0105cych norm\u0119 Euro 6 sprowadzono w 2017 r. zaledwie 13 tys. \u2013 ocenia T&E.", "Autorzy analizy zauwa\u017caj\u0105, \u017ce ro\u015bnie liczba sprowadzonych diesli z norm\u0105 Euro 5. Ich odsetek wzr\u00f3s\u0142 w ci\u0105gu trzech lat z 16 dd 22 proc., jednak wi\u0105\u017c\u0105 to z faktem, \u017ce coraz wi\u0119cej miast na Zachodzie obejmuje restrykcjami nowsze pojazdy spe\u0142niaj\u0105ce t\u0105 norm\u0119. Zauwa\u017caj\u0105 jednak, \u017ce r\u00f3\u017cnica w \u015brednim poziomie emisji tlenku azotu pomi\u0119dzy norm\u0105 Euro 3, a Euro 5 jest relatywnie niewielka, wi\u0119c import nieco nowszych aut nie poprawi znacz\u0105co jako\u015bci powietrza. Z kolei najstarsze sprowadzone pojazdy, jeszcze sprzed wprowadzenia normy Euro 3 stanowi\u0142y 4 proc. importu.", "Jak ocenia T&E, wysokie emisje tlenku azotu z importowanych u\u017cywanych diesli b\u0119d\u0105 si\u0119 utrzymywa\u0107 na niebezpiecznie wysokim poziomie przez kolejne 10-15 lat i nie spadn\u0105 do dopuszczalnego limitu 120 mg/km w rzeczywistych warunkach drogowych a\u017c do po\u0142owy lat 2030.", "T&E w swojej analizie opar\u0142 si\u0119 na statystykach, uzyskanych z Instytutu Bada\u0144 Rynku Motoryzacyjnego SAMAR, kt\u00f3re sporz\u0105dzane s\u0105 w oparciu o Centraln\u0105 Ewidencj\u0119 Pojazd\u00f3w prowadzon\u0105 przez Ministerstwo Spraw Wewn\u0119trznych i Administracji. Szacunki przebieg\u00f3w aut pochodz\u0105 z Europejskiego Modelu Transportu (EUTRM) opracowanego dla Transport & Environment przez Cambridge Econometrics.(PAP)", "autor: Wojciech Krzyczkowski"]}
{"url": "https://www.bankier.pl/moto/opel-oskarzony-ws-dieselgate-wycofa-z-rynku-95-tys-samochodow-341/", "title": ["Opel oskar\u017cony ws. Dieselgate. Wycofa z rynku 95 tys. samochod\u00f3w?"], "lead": [], "text": ["W miniony poniedzia\u0142ek prokuratura przeszuka\u0142a biura Opla na terenie Russelsheim i Kaiserslautern. Niemiecki urz\u0105d motoryzacyjny (KBA) znalaz\u0142 tam dokumenty, kt\u00f3re \u015bwiadcz\u0105 o tym, \u017ce producent wykorzystywa\u0142 programy steruj\u0105ce silnikiem tak, by zmienia\u0142y emisj\u0119 spalin podczas bada\u0144.", "\u2013 Dokonujemy czynno\u015bci \u015bledczych w zwi\u0105zku ze wst\u0119pnym podejrzeniem oszustwa. Chodzi o dopuszczenie do ruchu pojazd\u00f3w z silnikiem Diesla ze zmanipulowanym oprogramowaniem \u2013 powiedzia\u0142a nadprokurator Nadja Niesen.", "Nie wykluczone, \u017ce Opel b\u0119dzie musia\u0142 wycofa\u0107 z rynku 95 tys. swoich samochod\u00f3w. Chodzi o modele insignia, zafira i cascada wyprodukowanych w latach 2012, 2014 oraz 2017. Mimo zebranych dowod\u00f3w producent zaprzecza i przekonuje, \u017ce wszystkie auta spe\u0142nia\u0142y normy i wymagania.", "Opel potwierdzi\u0142 jedynie, \u017ce w niemieckich biurach dosz\u0142o do rewizji i zapewnia, \u017ce w pe\u0142ni wsp\u00f3\u0142pracuje z w\u0142adzami.", "DU"]}
{"url": "https://www.bankier.pl/moto/tak-miasta-walcza-z-nielegalnymi-przewozami-osob-460/", "title": ["Tak miasta walcz\u0105 z nielegalnymi przewozami os\u00f3b"], "lead": ["Ju\u017c w ten czwartek strajk taks\u00f3wkarzy przeciwko nieuczciwej konkurencji."], "text": ["Ju\u017c w ten czwartek strajk taks\u00f3wkarzy przeciwko nieuczciwej konkurencji.", "Wi\u0119cej na ten temat "]}
{"url": "https://www.bankier.pl/moto/chinska-fabryka-tesli-coraz-blizej-spolka-kupila-dzialke-w-szanghaju-354/", "title": ["Chi\u0144ska fabryka Tesli coraz bli\u017cej. Sp\u00f3\u0142ka kupi\u0142a dzia\u0142k\u0119 w Szanghaju"], "lead": [], "text": ["W ko\u0144cu po wielu miesi\u0105cach plotek i przeciek\u00f3w Tesla zrobi\u0142a pierwszy krok milowy w \u015bwiatowej ekspansji. Jej nowa fabryka powstanie w Szanghaju w jego wschodniej cz\u0119\u015bci, na zakupionej w\u0142a\u015bnie dzia\u0142ce o powierzchni 865\u00a0000 mkw.", "Transakcja opiewa\u0142a na kwot\u0119 973 mln juan\u00f3w, co w przeliczeniu na dolary ameryka\u0144skie daje kwot\u0119 wynosz\u0105c\u0105 ok. 140 mln dol. Informacja o transakcji zosta\u0142a upubliczniona w \u015brod\u0119 przez sp\u00f3\u0142k\u0119 finansow\u0105 Wind Info na podstawie rejestru transakcji nieruchomo\u015bciowych w Chinach. Powierzchnia u\u017cytkowa obiektu wed\u0142ug plan\u00f3w z\u0142o\u017conych w chi\u0144skich urz\u0119dach wynosi 1,7 mln mkw. To o 0,5 mln mkw. wi\u0119cej ni\u017c Gigafactory 2 zlokalizowana w Buffalo.", "Gigafactory w Szanghaju ma produkowa\u0107 auta ju\u017c za trzy lata \u2013 w pierwszej kolejno\u015bci jej moce produkcyjne maj\u0105 wynosi\u0107 250\u00a0000 samochod\u00f3w i akumulator\u00f3w rocznie. Kolejnym etapem b\u0119dzie podwojenie tej pojemno\u015bci. Pierwsze powa\u017cniejsze dzia\u0142ania na placu budowy maj\u0105 rozpocz\u0105\u0107 si\u0119 dopiero w przysz\u0142ym roku.", "Przypomnijmy, \u017ce sp\u00f3\u0142ka Muska wci\u0105\u017c analizuje tak\u017ce potencjalne scenariusze rozwoju na rynku europejskim. Pojawia\u0142o si\u0119 ju\u017c wiele przeciek\u00f3w na temat tego, ", ". Pisali\u015bmy tak\u017ce o tym, \u017ce ", ".", "Od czasu ujawnienia informacji o zakupie grunt\u00f3w pod budow\u0119 fabryki Tesli w Chinach na gie\u0142dzie raczej nie ma co szuka\u0107 euforii w\u015br\u00f3d inwestor\u00f3w. Wczorajszy dzie\u0144 oznacza\u0142 dla sp\u00f3\u0142ki spadki \u2013 od rana do wieczora walory Tesli stania\u0142y o 10 dol. z 282 do 272 dol.", "Chi\u0144ska inwestycja ma przynie\u015b\u0107 sp\u00f3\u0142ce znaczne oszcz\u0119dno\u015bci. Chiny to obecnie najwi\u0119kszy rynek zbytu dla przemys\u0142u motoryzacyjnego, w tym tak\u017ce samochod\u00f3w elektrycznych, gdzie p\u0119d ku autom zeroemisyjny jest bardzo widoczny. Potencja\u0142 wzrostu tego rynku jest r\u00f3wnie\u017c bardzo wysoki.\u00a0", ". Problemem, kt\u00f3ry sta\u0142 na drodze do realizacji tego planu by\u0142y regulacje krajowe.", "G\u0142\u00f3wn\u0105 bol\u0105czk\u0105 Tesli w korzystaniu z tych mo\u017cliwo\u015bci jest jednak wysoki podatek importowy wynosz\u0105cy 25 proc. To znacznie obni\u017ca atrakcyjno\u015b\u0107 samochod\u00f3w elektrycznych Tesli w Chinach wzgl\u0119dem konkurencji, kt\u00f3ra ju\u017c posiada w tej lokalizacji w\u0142asne sp\u00f3\u0142ki joint venture z chi\u0144skimi podmiotami. Nowa fabryka ma temu zaradzi\u0107.", "(fot. Liu Xingzhe/ChinaFotoPress / FORUM)", "Tesla od roku prowadzi\u0142a rozmowy z w\u0142adzami Szanghaju o umieszczenie planowanej fabryki na terenie tamtejszej strefy wolnego handlu. Takie rozwi\u0105zanie otwiera\u0142o jedne drzwi, ale wci\u0105\u017c blokowa\u0142o nast\u0119pne \u2013 Tesla mog\u0142aby w tej strefie stworzy\u0107 w 100 proc. w\u0142asn\u0105 fabryk\u0119,\u00a0", ". Dodatkowo ", " tylko pogarsza\u0142a sytuacj\u0119.", "Na t\u0119 chwil\u0119 umowa to w\u0142a\u015bciwie nie tyle kupno, a wynaj\u0119cie od rz\u0105du terenu pod fabryk\u0119 na 50 lat, kt\u00f3re mo\u017ce zosta\u0107 przed\u0142u\u017cone. Produkcja tesli na rynek chi\u0144ski bezpo\u015brednio na lokalnym rynku pozwoli sp\u00f3\u0142ce nadrobi\u0107 r\u00f3\u017cnice cenowe, kt\u00f3re dzia\u0142aj\u0105 na jej niekorzy\u015b\u0107 w Pa\u0144stwie \u015arodka. Jak stwierdzono w jednym z ostatnich raport\u00f3w, brak korzy\u015bci finansowych i ulg sprawia, \u017ce Tesla pod wzgl\u0119dem koszt\u00f3w jest o 55-60 proc. mniej atrakcyjna od ofert lokalnych producent\u00f3w."]}
{"url": "https://www.bankier.pl/moto/taksowkarze-protestuja-warszawa-bedzie-sparalizowana-504/", "title": ["Taks\u00f3wkarze protestuj\u0105. Warszawa b\u0119dzie sparali\u017cowana"], "lead": [], "text": ["\u2013 Naprawd\u0119 chcieli\u015bmy w jak najmniejszym stopniu uprzykrza\u0107 \u017cycie Warszawiakom, dlatego przejazd zaplanowali\u015bmy po porannym szczycie komunikacyjnym, a przed popo\u0142udniowym. Dodatkowo poprosili\u015bmy o asyst\u0119 policji, \u017ceby przejazd odby\u0142 si\u0119 p\u0142ynnie i nie blokowa\u0142 nadmiernie ulic Warszawy. Niestety, policja stwierdzi\u0142a, \u017ce taki przejazd (w asy\u015bcie policji, bo tego dotyczy\u0142 wniosek) stanowi zagro\u017cenie w ruchu drogowym. Wi\u0119c jedziemy bez asysty policji, kt\u00f3ra powoduje zagro\u017cenie. Zagro\u017cenia nie b\u0119dzie, natomiast b\u0119d\u0105 du\u017co wi\u0119ksze utrudnienia, za kt\u00f3re przepraszamy. Chcieli\u015bmy ich unikn\u0105\u0107 \u2013 podaje zwi\u0105zek zawodowy \u201eWarszawski Taks\u00f3wkarz\u201d.", "Taks\u00f3wkarze protestuj\u0105 przeciwko \u2013 w ich opinii \u2013 nielegalnym przewo\u017anikom, jak Uber czy mytaxi. \u201eLudziom, kt\u00f3rzy okradaj\u0105 nas ka\u017cdego dnia. Ale te\u017c ludziom, kt\u00f3rzy okradaj\u0105 Was ka\u017cdego dnia, nie p\u0142ac\u0105 podatk\u00f3w, nie p\u0142ac\u0105 ZUS-u\u201d skar\u017c\u0105 si\u0119 taks\u00f3wkarze.", "Mytaxi przes\u0142a\u0142o redakcji Bankier.pl komentarz w tej sprawie, wyja\u015bniaj\u0105c, \u017ce jak najbardziej popiera wprowadzenie regulacji prawnych dotycz\u0105cych przewozu os\u00f3b. Firma jest za systemem jednolicencyjnym, zdefiniowaniem w ustawie po\u015brednika, uelastycznieniu taryf oraz wprowadzeniu minimalnych i maksymalnych stawek, natomiast przeciwna jest m.in. wprowadzeniu licencji dla po\u015brednik\u00f3w.", "Mytaxi powo\u0142uje si\u0119 r\u00f3wnie\u017c na badanie przeprowadzone przez DELab UW i mytaxi: \u201eTaks\u00f3wkarz \u2013 cyfrowy przedsi\u0119biorca\u201d, kt\u00f3re wykaza\u0142o, \u017ce a\u017c 91 proc. kierowc\u00f3w korzystaj\u0105cych z aplikacji mytaxi ocenia j\u0105 jako wygodniejsze narz\u0119dzie do przyjmowania i rozliczania kurs\u00f3w, ni\u017c radio-taxi. Dla 97 proc. wa\u017cne s\u0105 elastyczne godziny pracy, jakie daje im aplikacja, a wed\u0142ug 92 proc.\u00a0 aplikacje taxi pozytywnie wp\u0142ywaj\u0105 na zmian\u0119 wizerunku tej bran\u017cy."]}
{"url": "https://www.bankier.pl/moto/chiny-dostana-skode-kodiaq-gt-europa-nie-612/", "title": ["Chiny dostan\u0105 skod\u0119 kodiaq gt. Europa nie"], "lead": [], "text": ["Auto zapowiedziano przed przed targami bran\u017cowymi w Guangzhou, gdzie zostanie zaprezentowane, i jest to lekko zmodyfikowana wersja standardowego kodiaqa, nadaj\u0105ca mu bardziej sportowy charakter. To czwarty i najdro\u017cszy SUV Skody oferowany na rynku chi\u0144skim.", "Auto b\u0119dzie oferowane z dwiema jednostkami nap\u0119dowymi do wyboru. Z czterocylindrowym silnikiem benzynowym 2.0 TSI o mocy 186 KM z przednim nap\u0119dem oraz 2.0 TSI o mocy 220 KM z nap\u0119dem na cztery ko\u0142a i siedmiostopniowym automatem DSG.", "Co ciekawe, jest to pierwsze auto Skody, na kt\u00f3rym zabraknie charakterystycznego loga w k\u00f3\u0142ku. Zast\u0105pione zostanie samymi literami.", "JK"]}
{"url": "https://www.bankier.pl/moto/branza-moto-rosnie-ale-brakuje-jej-sily-roboczej-552/", "title": ["Bran\u017ca moto ro\u015bnie, ale brakuje jej si\u0142y roboczej"], "lead": [], "text": ["68 proc. ankietowanych w badaniu \u201eMotoBarometr 2018\u201d, kt\u00f3re przeprowadzono na grupie 597 firm dzia\u0142aj\u0105cych w sektorze automotive w 9 krajach przez przez Exact Systems, wieszczy kolejne wzrosty produkcji do ko\u0144ca tego roku. Odsetek optymist\u00f3w w bran\u017cy jest wi\u0119kszy o 32 p.p. wzgl\u0119dem ubieg\u0142ego roku. Lepsze nastroje od Polak\u00f3w maj\u0105 jeszcze Rumuni (77 proc.), S\u0142owacy (74 proc.) i W\u0119grzy (71 proc.). Podobne opinie o przysz\u0142o\u015bci co nad Wis\u0142\u0105, maj\u0105 tak\u017ce firmy znad Bosforu.", "Bran\u017ca niemal jednog\u0142o\u015bnie wskazuje, \u017ce najistotniejszym czynnikiem warunkuj\u0105cym przysz\u0142e wzrosty jest poziom eksportu (95 proc. g\u0142os\u00f3w). Nowe zam\u00f3wienia od partner\u00f3w z Polski tylko wed\u0142ug 29 proc. s\u0105 wskazywane jako czynnik wzrostu. Analogicznie wynika z tego najwi\u0119ksze ryzyko. Po\u0142owa firm z Polski ocenia mniejsze zam\u00f3wienia od partner\u00f3w jako g\u0142\u00f3wny czynnik ewentualnych spadk\u00f3w produkcji w ich instytucji.", "Cz\u0119\u015bci samochodowe produkowane w Polsce s\u0105 jednym z dziesi\u0119ciu hit\u00f3w eksportowych naszego kraju \u2013 wynika z danych GUS-u. W 2017 roku bran\u017ca automotive odpowiada\u0142a za 12,3 proc. z 870 mld z\u0142 eksportu towar\u00f3w.", "\u2013 Sektor cz\u0119\u015bci i komponent\u00f3w jest od d\u0142u\u017cszego czasu najwa\u017cniejszym elementem przemys\u0142u motoryzacyjnego w naszym kraju. Wida\u0107 to zar\u00f3wno po wynikach tak zwanej produkcji sprzedanej, poziomie zatrudnienia czy warto\u015bci eksportu. [\u2026] Cz\u0119\u015bci i akcesoria odgrywaj\u0105 coraz wi\u0119ksz\u0105 rol\u0119 w eksporcie bran\u017cy. Podczas gdy niestety maleje warto\u015b\u0107 eksportu pojazd\u00f3w osobowych i towarowo-osobowych, w pierwszych pi\u0119ciu miesi\u0105cach tego roku komponenty odnotowa\u0142y blisko 9-procentowy wzrost \u2013 m\u00f3wi Rafa\u0142 Or\u0142owski z AutomotiveSuppliers.pl.", "Bran\u017ca obawia si\u0119 dlatego ci\u0105gle niejasnej sytuacji na linii Unia Europejska-Wielka Brytania. Ju\u017c teraz odnotowywane jest zmniejszenie wolumenu wymiany handlowej z Brytyjczykami, a nad rynkiem wisi jeszcze ", ".", "Prognozy dotycz\u0105ce wzrostu produkcji ci\u0105gn\u0105 za sob\u0105 potrzeb\u0119 zwi\u0119kszania zatrudnienia. 63 proc. firm z Polski deklarowa\u0142o zorganizowanie rekrutacji na nowe stanowiska. Du\u017cy apetyt na pracownik\u00f3w maj\u0105 tak\u017ce firmy z bran\u017cy motoryzacyjnej dzia\u0142aj\u0105ce na W\u0119grzech, w Rumunii i S\u0142owacji. Brytyjczycy, wci\u0105\u017c \u017cyj\u0105cy w niepewno\u015bci przed jutrem kontakt\u00f3w handlowych, zgodnie planuj\u0105 utrzymanie zatrudnienia na tym poziomie, jakie jest obecnie.", "Jednocze\u015bnie bran\u017ca wskazuje, \u017ce ma\u0142a liczba kandydat\u00f3w do pracy stwarza najwi\u0119kszy problem w dalszym rozwoju. W Polsce boryka si\u0119 z tym 63 proc. respondent\u00f3w. Blisko po\u0142owa natomiast wskazuje, \u017ce rynek pracy nie jest w stanie dostarczy\u0107 im wykwalifikowanych kierunkowo pracownik\u00f3w. Niskie bezrobocie wp\u0142ywa tak\u017ce na coraz wi\u0119ksz\u0105 presje p\u0142acow\u0105, kt\u00f3ra jest problemem dla 46 proc. respondent\u00f3w.", "Przedstawiciele bran\u017cy rozwi\u0105zania tego problemu upatruj\u0105 g\u0142\u00f3wnie w uruchamianiu specjalnych profili w szko\u0142ach zawodowych (68 proc.) i automatyzacji proces\u00f3w produkcyjnych (55 proc.), kt\u00f3ra mo\u017ce ograniczy\u0107 rosn\u0105ce potrzeby.", "Ratunkiem na t\u0119 chwil\u0119 okazali si\u0119 imigranci z Ukrainy \u2013 i to nie tylko dla polskich firm. W Polsce 57 proc. respondent\u00f3w na pytanie, czy zatrudnia lub zatrudnia\u0142o w przesz\u0142o\u015bci pracownik\u00f3w z Ukrainy odpowiedzia\u0142o twierdz\u0105co, z uwagi na brak polskich pracownik\u00f3w. Podobny odsetek g\u0142os\u00f3w dotyczy\u0142 r\u00f3wnie\u017c Czech. Na W\u0119grzech 43 proc. badanych firm zatrudnia\u0142o pracownik\u00f3w z Ukrainy."]}
{"url": "https://www.bankier.pl/moto/producenci-samochodow-traca-grunt-spadki-sprzedazy-w-chinach-trzesa-branza-574/", "title": ["Producenci samochod\u00f3w trac\u0105 grunt. Spadki sprzeda\u017cy w Chinach trz\u0119s\u0105 bran\u017c\u0105"], "lead": [], "text": ["(fot. Stringer / Reuters)", "Spadek popytu na samochody osobowe w Chinach mocno nadwyr\u0119\u017ca kondycj\u0119 najwi\u0119kszych marek motoryzacyjnych na rynku azjatyckim. Pa\u0144stwo \u015arodka od lat by\u0142o du\u017cym ko\u0142em zamachowym ca\u0142ego przemys\u0142u, bo tamtejsza sprzeda\u017c czterech k\u00f3\u0142ek przynosi\u0142a wi\u0119ksze przychody ni\u017c Stany Zjednoczone czy ca\u0142a Europa.", "Najwi\u0119ksi producenci, tacy jak Volkswagen, Ford czy General Motors notuj\u0105 spore spadki sprzeda\u017cy \u2013 kilkana\u015bcie procent w ubieg\u0142ym miesi\u0105cu. Z zazdro\u015bci\u0105 i tak mog\u0105 patrzy\u0107 na te wyniki inni \u2013 Jaguar Land Rover sprzeda\u0142 o po\u0142ow\u0119 mniej, co poskutkowa\u0142o decyzj\u0105 o zamkni\u0119ciu fabryki na dwa tygodnie ze wzgl\u0119d\u00f3w ekonomicznych.", "B\u00f3l jest wielki, bo chi\u0144ski rynek przyzwyczai\u0142 bran\u017c\u0119 do systematycznych wzrost\u00f3w. Sprzeda\u017c samochod\u00f3w pasa\u017cerskich przez dziesi\u0119\u0107 lat wzros\u0142a tam czterokrotnie. W 2008 r. Chi\u0144czycy kupili 6,76 mln osob\u00f3wek, a w 2017 ju\u017c 24,72 mln szt.", "Dotychczasowe dane za bie\u017c\u0105cy rok faktycznie wskazuj\u0105 na spadki. Ju\u017c teraz \u015brednia sprzeda\u017c miesi\u0119czna (za okres stycze\u0144-sierpie\u0144) wynosi 1,9 mln samochod\u00f3w \u2013 w ubieg\u0142ym roku 2,06 mln. Pami\u0119ta\u0107 nale\u017cy jednak, \u017ce spadek popytu jest notowany dopiero w ostatnich miesi\u0105cach, a w maju nawet zmniejszono c\u0142a importowe (po tym chwilowo wzr\u00f3s\u0142 import nowych aut do Pa\u0144stwa \u015arodka), wi\u0119c mo\u017cna spodziewa\u0107 si\u0119 jeszcze wi\u0119kszych ubytk\u00f3w danych za ten rok.", "\u2013 Wojna handlowa ze Stanami Zjednoczonymi wywo\u0142a\u0142a og\u00f3ln\u0105 niepewno\u015b\u0107 w\u015br\u00f3d klient\u00f3w, kt\u00f3ra zniech\u0119ca ich do kupowania nowych samochod\u00f3w \u2013 komentowa\u0142o spraw\u0119 przedstawicielstwo Volkswagena. Daimler r\u00f3wnie\u017c ostrzega\u0142 przed spadkami sprzeda\u017cy, a BMW ratowa\u0142o si\u0119 podwy\u017ckami cen eksportowanych z USA do Chin aut.", "Ju\u017c w sierpniu Chi\u0144skie Stowarzyszenie Dealer\u00f3w Motoryzacyjnych informowa\u0142o o spadkach nie tylko sprzeda\u017cy, ale r\u00f3wnie\u017c produkcji, kt\u00f3ra przekracza\u0142a zapotrzebowanie zg\u0142aszane przez rynek.", "Pierwsza po\u0142owa roku nie zwiastowa\u0142a wcale tak znacznego pogorszenia \u2013 okres od stycznia do lipca by\u0142 co prawda nieznacznie lepszy od zesz\u0142ego roku, ale uda\u0142o si\u0119 sprzeda\u0107 o prawie 5 proc. wi\u0119cej aut. G\u0142\u00f3wn\u0105 si\u0142\u0105 nap\u0119dow\u0105 by\u0142y SUV-y \u2013 pozosta\u0142e kategorie samochod\u00f3w osobowych mocno traci\u0142y w pierwszym miesi\u0105cu drugiego p\u00f3\u0142rocza 2018 roku.", "Poza kwesti\u0105 cenow\u0105, klienci odk\u0142adaj\u0105 decyzje o zakupie nowego samochodu tak\u017ce z regulacyjnych pobudek. Od przysz\u0142ego roku maj\u0105 wej\u015b\u0107 w \u017cycie nowe standardy emisji spalin, przez co ch\u0119tni wol\u0105 wstrzyma\u0107 si\u0119 kilka miesi\u0119cy i naby\u0107 auto, kt\u00f3re b\u0119dzie je spe\u0142nia\u0142o.", "Sytuacja nie pozosta\u0142a bez echa na gie\u0142dzie. O kilka procent przeceniano walory najwi\u0119kszych sp\u00f3\u0142ek motoryzacyjnych \u2013 Daimlera, BMW, Forda czy General Motors od pocz\u0105tku pa\u017adziernika. Prawdziwy trend spadkowy w bran\u017cy pojawi\u0142 si\u0119 jednak nieco wcze\u015bniej \u2013 tu\u017c przed ostatnim tygodniem wrze\u015bnia.", "Patrz\u0105c na ten zakres dat, obni\u017cki si\u0119gaj\u0105 nawet 10 proc. \u2013 jak ma to miejsce w przypadku GM. Spadki ameryka\u0144skich i europejskich producent\u00f3w, kt\u00f3rzy s\u0105 notowani na NYSE mo\u017cna zaobserwowa\u0107 tak\u017ce na indeksie Factset Automotive Index dla ca\u0142ej bran\u017cy \u2013 od majowej g\u00f3rki zosta\u0142 przeceniony o prawie 200 dolar\u00f3w (ok. 15 proc.). Szczeg\u00f3lnie, \u017ce poza Chinami, sprzeda\u017c aut spada tak\u017ce w samych Stanach Zjednoczonych Ameryki."]}
{"url": "https://www.bankier.pl/moto/panstwa-ue-podnosza-poziom-redukcji-co2-dla-aut-na-2030-rok-418/", "title": ["Pa\u0144stwa UE podnosz\u0105 poziom redukcji CO2 dla aut na 2030 rok"], "lead": ["Nowe samochody wypuszczane na rynek unijny w 2030 roku b\u0119d\u0105 emitowa\u0142y co najmniej 35 proc. mniej CO2 ni\u017c w 2021 roku \u2013 takie uzgodnienie zawarli w nocy z wtorku na \u015brod\u0119 unijni ministrowie \u015brodowiska. Poziom ten jest wy\u017cszy ni\u017c chcia\u0142a Komisja Europejska."], "text": ["Nowe samochody wypuszczane na rynek unijny w 2030 roku b\u0119d\u0105 emitowa\u0142y co najmniej 35 proc. mniej CO2 ni\u017c w 2021 roku \u2013 takie uzgodnienie zawarli w nocy z wtorku na \u015brod\u0119 unijni ministrowie \u015brodowiska. Poziom ten jest wy\u017cszy ni\u017c chcia\u0142a Komisja Europejska.", "YAY Foto", "Decyzja nie zapad\u0142a w Luksemburgu jednomy\u015blnie, gdy\u017c kraje unijne by\u0142y mocno podzielone w tej sprawie. Najbardziej ambitni Szwedzi proponowali redukcj\u0119 na poziomie 50 procent, a Czesi przekonywali, \u017ce nawet to co zaproponowa\u0142a w ubieg\u0142ym roku KE, czyli 30 procent to dla nich za du\u017co.", "Polska, razem z Niemcami, przekonywa\u0142a, \u017ce 30-procentowy poziom ambicji jest najlepszy.", "Berlin, Warszawa, a tak\u017ce kilka innych stolic, g\u0142\u00f3wne z regionu Europy \u015arodkowo-Wschodniej przegra\u0142y jednak t\u0119 batali\u0119, kt\u00f3ra b\u0119dzie mia\u0142a znaczenie dla przysz\u0142ego kszta\u0142tu przemys\u0142u samochodowego na Starym Kontynencie. Austriacka prezydencja nie przeprowadza\u0142a formalnego g\u0142osowania, bo uda\u0142o jej si\u0119 zabra\u0107 poparcie 20 kraj\u00f3w. \u201eJeste\u015bmy w stanie zaakceptowa\u0107 ten kompromis\u201d \u2013 powiedzia\u0142 PAP jeden z polskich dyplomat\u00f3w.", "Rada UE opowiedzia\u0142a si\u0119 za redukcj\u0105 emisji z samochod\u00f3w osobowych o 25 proc. do 2030 roku z po\u015brednim celem na 2025 rok wynosz\u0105cym 15 proc. Ministrowie wyznaczyli nieco ni\u017cszy cel dla lekkich samochod\u00f3w dostawczych, kt\u00f3ry ma wynosi\u0107 30 proc. w 2030 roku i 15 proc. w 2025 roku. Chodzi o \u015bredni spadek emisji nowo zarejestrowanych samochod\u00f3w w UE w tych latach w por\u00f3wnaniu do 2021 roku. Obni\u017cenie emisji CO2 zostanie rozdzielone mi\u0119dzy producent\u00f3w na podstawie \u015bredniej wielko\u015bci ich floty pojazd\u00f3w.", "\u201eDzisiejsze porozumienie jest kolejnym krokiem ku nowym przepisom w sprawie emisji CO2, kt\u00f3re wyznaczaj\u0105 europejskiemu przemys\u0142owi motoryzacyjnemu drog\u0119 do konstruowania czystszych samochod\u00f3w, inwestowania w innowacje i przekazywania bardziej wiarygodnych danych emisyjnych. Do 2030 roku nowe samochody b\u0119d\u0105 emitowa\u0107 \u015brednio 35 proc. mniej CO2 w por\u00f3wnaniu z obecnymi standardami\u201d \u2013 o\u015bwiadczy\u0142a po zako\u0144czonych we wtorek przed p\u00f3\u0142noc\u0105 negocjacjach minister zr\u00f3wnowa\u017conego rozwoju i turystyki sprawuj\u0105cej prezydencj\u0119 Austrii Elisabeth Koestinger.", "Cele jakie wyznaczyli ministrowie s\u0105 ni\u017csze ni\u017c te przeg\u0142osowane przez Parlament Europejski. Europos\u0142owie w swoim stanowisku opowiedzieli si\u0119 za tym, \u017ceby redukcja emisji CO2 zar\u00f3wno dla samochod\u00f3w osobowych jak i dostawczych wnosi\u0142a 40 proc. do 2030 roku. Negocjacje pomi\u0119dzy obiema instytucjami w tej sprawie maj\u0105 si\u0119 zacz\u0105\u0107 jeszcze w \u015brod\u0119 po po\u0142udniu. Niewykluczone, \u017ce ostatecznie cele Rady UE zostan\u0105 zbli\u017cone do tych PE, bo cz\u0119\u015b\u0107 z zachodnich pa\u0144stw cz\u0142onkowskich wyrazi\u0142a niezadowolenie z ma\u0142o ambitnego \u2013 ich zdaniem \u2013 podej\u015bcia jakie zosta\u0142o wypracowane.", "Ministrowie \u015brodowiska zgodzili si\u0119 na wprowadzenie specjalnych bod\u017ac\u00f3w dla producent\u00f3w zero- i niskoemisyjnych samochod\u00f3w, by wprowadzali je na rynki, gdzie takich pojazd\u00f3w jest ma\u0142o. Postulat taki zg\u0142asza\u0142 w czasie wtorkowych rozm\u00f3w polski minister \u015brodowiska Henryk Kowalczyk. Warszawa i inne stolice regionu wyra\u017ca\u0142y obawy, \u017ce zbyt wy\u015brubowane limity spowoduj\u0105 ograniczenie dost\u0119pno\u015bci nowych samochod\u00f3w dla mniej maj\u0119tnych mieszka\u0144c\u00f3w Europy Wschodniej, przez co b\u0119d\u0105 oni kupowa\u0107 u\u017cywane, sprowadzane z Zachodu mniej ekologiczne auta.", "Rada UE ustanowi\u0142a te\u017c mechanizm zach\u0119t dla producent\u00f3w zero- i niskoemisyjnych samochod\u00f3w osobowych, by wytwarzali auta w pe\u0142ni elektryczne, czy \u0142adowane hybrydy.", "Ministrowie chc\u0105 te\u017c, by producenci samochod\u00f3w musieli zg\u0142asza\u0107 bardziej wiarygodne dane dotycz\u0105ce emisji samochod\u00f3w. Rada postanowi\u0142a wzmocni\u0107 przepisy, zobowi\u0105zuj\u0105c producent\u00f3w do zg\u0142aszania warto\u015bci mierzonych zamiast deklarowanych. Nowa procedura testowa (Worldwide Harmonised Light Vehicles Test Procedure \u2013 WLTP) dotycz\u0105ca warto\u015bci emisji CO2 i zu\u017cycia paliwa ma bardziej odpowiada\u0107 warunkom rzeczywistym na drodze ni\u017c warto\u015bci uzyskanej w poprzedniej procedurze testowej NEDC.", "Krzysztof Strz\u0119pka (PAP)", "stk/ ap/ je/"]}
{"url": "https://www.bankier.pl/moto/szczegoly-pakietu-deregulacyjnego-dla-kierowcow-w-ciagu-kilku-dni-515/", "title": ["Szczeg\u00f3\u0142y pakietu deregulacyjnego dla kierowc\u00f3w w ci\u0105gu kilku dni"], "lead": ["Uzgodnili\u015bmy z resortem infrastruktury kwestie zwi\u0105zane z pakietem deregulacyjnym dla kierowc\u00f3w. My\u015bl\u0119, \u017ce og\u0142osimy je w ci\u0105gu kilku dni \u2013 powiedzia\u0142 PAP szef resortu cyfryzacji Marek Zag\u00f3rski. Pakiet przewiduje m.in. rezygnacj\u0119 z karty pojazdu."], "text": ["Uzgodnili\u015bmy z resortem infrastruktury kwestie zwi\u0105zane z pakietem deregulacyjnym dla kierowc\u00f3w. My\u015bl\u0119, \u017ce og\u0142osimy je w ci\u0105gu kilku dni \u2013 powiedzia\u0142 PAP szef resortu cyfryzacji Marek Zag\u00f3rski. Pakiet przewiduje m.in. rezygnacj\u0119 z karty pojazdu.", "\u201eRozmawia\u0142em dzi\u015b z ministrem infrastruktury Andrzejem Adamczykiem, uzgodnili\u015bmy pewne rzeczy, kt\u00f3re b\u0119d\u0105 s\u0142u\u017cy\u0107 kierowcom. My\u015bl\u0119, \u017ce og\u0142osimy je w ci\u0105gu najbli\u017cszych dni\u201d \u2013 powiedzia\u0142 w \u015brod\u0119 PAP minister cyfryzacji.", "Jak doda\u0142, rozwa\u017cana jest m.in. likwidacja karty pojazdu.", "\u201eChodzi o zniesienie obowi\u0105zk\u00f3w, kt\u00f3re kosztuj\u0105 obywatela, a nie s\u0105 ju\u017c dzi\u015b potrzebne\u201d \u2013 podkre\u015bli\u0142 minister Zag\u00f3rski. Jak doda\u0142, wszystkie u\u0142atwienia bazuj\u0105 na mo\u017cliwo\u015bciach, kt\u00f3re daje CEPiK, a dzia\u0142anie tego systemu dawno ju\u017c \u201ezosta\u0142o ustabilizowane\u201d.", "Op\u0142ata za wydanie karty pojazdu, czyli dokumentu w formie ksi\u0105\u017ceczki, zawieraj\u0105cego ca\u0142\u0105 histori\u0119 samochodu czy motocykla, wynosi 75,50 z\u0142. Podobnych zmian, kt\u00f3re przynios\u0105 kierowcom oszcz\u0119dno\u015bci ma by\u0107 jeszcze kilka.", "Resorty chc\u0105, by zmiany wesz\u0142y w \u017cycie jak najszybciej. Na razie nie podaj\u0105 jednak \u017cadnych konkretnych dat.", "Jak przypomnia\u0142 minister Zag\u00f3rski, pakiet deregulacyjny to kolejny element u\u0142atwie\u0144 dla kierowc\u00f3w przygotowany przez MC. Od 1 pa\u017adziernika tego roku nie trzeba ju\u017c wozi\u0107 ze sob\u0105 dowodu rejestracyjnego i po\u015bwiadczenia polisy OC. Zamiast tego policja sprawdza wspomniane dane w systemie informatycznym CEP (Centralna Ewidencja Pojazd\u00f3w).", "W planach resortu jest tak\u017ce zniesienie obowi\u0105zku posiadania przy sobie prawa jazdy. \u017badna konkretna data nie jest wyznaczona, ministerstwo m\u00f3wi jednak o perspektywie miesi\u0119cy a nie lat. (PAP)", "autor: Ma\u0142gorzata Werner-Wo\u015b", "mww/ skr/"]}
{"url": "https://www.bankier.pl/moto/centralne-biuro-antykorupcyjne-kontroluje-ncbr-i-projekt-syrenka-449/", "title": ["Centralne Biuro Antykorupcyjne kontroluje NCBR i projekt \u201eSyrenka\u201d"], "lead": [], "text": ["Piotr Kaczorek z wydzia\u0142u komunikacji spo\u0142ecznej Biura potwierdzi\u0142 PAP, \u017ce Departament Post\u0119powa\u0144 Kontrolnych CBA rozpocz\u0105\u0142 sprawdzanie zgodno\u015bci z prawem decyzji NCBR dotycz\u0105cych wsparcia ze \u015brodk\u00f3w unijnych, bud\u017cetu pa\u0144stwa i samorz\u0105dowych \u2013 z programu operacyjnego Innowacyjna Gospodarka na lata 2007-13 \u2013 pilota\u017c\u00f3w bada\u0144 naukowych i demonstracyjnych prac rozwojowych.", "\u201eB\u0119d\u0105 nas podczas kontroli szczeg\u00f3lnie interesowa\u0142y losy programu reaktywacji polskiego przemys\u0142u motoryzacyjnego i wdro\u017cenia pojazdu osobowego \u00bbSyrenka\u00ab\u201d \u2013 powiedzia\u0142 PAP Kaczorek.", "Rzecznik prasowy NCBR Kamil Melcer pytany przez PAP potwierdzi\u0142, \u017ce toczy si\u0119 taka kontrola CBA. \u201eOd 20 wrze\u015bnia do 20 grudnia CBA prowadzi kontrol\u0119 dotycz\u0105ca przedsi\u0119wzi\u0119cia pilota\u017cowego \u00bbWsparcie bada\u0144 naukowych i prac rozwojowych w skali demonstracyjnej (DEMONSTRATOR +)\u00ab, w kt\u00f3rym jednym z realizowanych projekt\u00f3w by\u0142 projekt o nazwie \u00bbReaktywacja polskiego przemys\u0142u motoryzacyjnego \u2013 wdro\u017cenie pojazdu osobowego Syrenka\u00ab\u201d \u2013 poda\u0142.", "Zgodnie z ustaw\u0105 o CBA, kontrole Biura powinny trwa\u0107 do trzech miesi\u0119cy. W szczeg\u00f3lnie uzasadnionych przypadkach szef CBA mo\u017ce wyd\u0142u\u017cy\u0107 czynno\u015bci kontrolne najdalej o sze\u015b\u0107 miesi\u0119cy \u2013 przewiduje ustawa.", "G\u0142\u00f3wnym celem wsparcia udzielanego w ramach programu, mia\u0142a by\u0107 pomoc w zastosowaniu wynik\u00f3w bada\u0144 naukowych w gospodarce. Program mia\u0142 wspiera\u0107 przedsi\u0119wzi\u0119cia badawczo-rozwojowe \u2013 m.in. opracowanie nowej technologii lub produktu, obejmuj\u0105ce przetestowanie go w skali demonstracyjnej.", "Jednym z projekt\u00f3w, kt\u00f3ry uzyska\u0142 dofinansowanie, by\u0142a odbudowa polskiego przemys\u0142u motoryzacyjnego poprzez reaktywacj\u0119 polskiej marki motoryzacyjnej pod nazw\u0105 \u201eSyrenka\u201d.", "W tej sprawie pod koniec kwietnia 2013 r. umow\u0119 konsorcjum naukowego zawar\u0142y AMZ-Kutno z Kutna (\u0141\u00f3dzkie) i Przemys\u0142owy Instytut Motoryzacji z Warszawy. Mia\u0142o ono zbudowa\u0107 od podstaw nowy polski pojazd przy wykorzystaniu nowoczesnych technologii oraz wdro\u017cy\u0107 jego produkcj\u0119 w ma\u0142ej serii. Przygotowa\u0142y one wniosek o \u015brodki europejskie, kt\u00f3ry w maju 2013 r. zosta\u0142 z\u0142o\u017cony do NCBR, a w listopadzie 2013 r. podpisano umow\u0119. Koszt projektu mia\u0142 wynie\u015b\u0107 7,44 mln z\u0142, a dofinansowanie ze \u015brodk\u00f3w UE, o kt\u00f3re wnosi\u0142o konsorcjum \u2013 prawie 4,5 mln z\u0142.", "Wnioskodawcy podkre\u015blali, \u017ce w\u00f3wczas wiele koncern\u00f3w z sukcesem reaktywowa\u0142o \u201ekultowe\u201d modele samochod\u00f3w \u2013 fiat 500, mini morris czy volkswagen. W Kutnie mia\u0142 powsta\u0107 samoch\u00f3d z lekkim nadwoziem z kompozyt\u00f3w, wyposa\u017cony w hybrydowy \u2013 spalinowy i elektryczny niskoemisyjny silnik. Konsorcjum deklarowa\u0142o, \u017ce powstan\u0105 trzy pierwsze egzemplarze pilota\u017cowe \u2013 demonstracyjne, s\u0142u\u017c\u0105ce do test\u00f3w. W kolejnym etapie planowana by\u0142a sprzeda\u017c 50 samochod\u00f3w w pierwszym roku produkcji, a po 300 w kolejnych.", "Projekt mia\u0142 zako\u0144czy\u0107 si\u0119 z ko\u0144cem marca 2016 r. Faktycznie udzielona dotacja na projekt by\u0142a o 627 tys. ni\u017csza od zak\u0142adanego dofinasowania i wynios\u0142a 3 mln 863,8 tys. z\u0142.", "\u0141\u0105czne wsparcie z NCBR w ramach program\u00f3w pilota\u017cowych (DEMONSTRATOR +), uzyska\u0142o 41 bada\u0144 naukowych i prac rozwojowych na kwot\u0119 prawie 436 mln z\u0142. CBA sprawdzi celowo\u015b\u0107 i zgodno\u015b\u0107 z prawem podpisania tych um\u00f3w, efekty ich realizacji oraz innych z tego zakresu.", "Narodowe Centrum Bada\u0144 i Rozwoju jest pa\u0144stwow\u0105 instytucj\u0105, kt\u00f3rej misj\u0105 jest wsparcie polskich jednostek naukowych oraz przedsi\u0119biorstw w rozwijaniu ich zdolno\u015bci do tworzenia i wykorzystywania rozwi\u0105za\u0144 opartych na wynikach bada\u0144 naukowych. Te dzia\u0142ania maj\u0105 by\u0107 impulsem rozwojowym dla gospodarki i korzy\u015bci\u0105 dla spo\u0142ecze\u0144stwa \u2013 deklaruje NCBR.", "Centrum jest agencj\u0105 wykonawcz\u0105, powo\u0142an\u0105 do realizacji zada\u0144 z zakresu polityki naukowej, naukowo-technicznej i innowacyjnej pa\u0144stwa. Nadzoruje j\u0105 minister nauki i szkolnictwa wy\u017cszego. Szefem NCBR jest prof. Maciej Chorowski.", "W NCBR dzia\u0142a 30 osobowa Rada Centrum sk\u0142adaj\u0105ca si\u0119 z dziesi\u0119ciu cz\u0142onk\u00f3w wskazanych przez \u015brodowiska naukowe, dziesi\u0119ciu wskazanych przez \u015brodowiska spo\u0142eczno-gospodarcze i finansowe oraz dziesi\u0119ciu przedstawicieli administracji pa\u0144stwowej. Jej kadencja trwa cztery lata, przy czym co dwa lata nast\u0119puje wymiana po\u0142owy jej sk\u0142adu.", "W siedmioosobowym komitecie steruj\u0105cym ds. bada\u0144 naukowych i prac rozwojowych w obszarze bezpiecze\u0144stwa i obronno\u015bci pa\u0144stwa przewodnicz\u0105cym jest obecnie Robert Kurowski, a cz\u0142onkami Jakub Bednarek, Henryk Majchrzak, Andrzej Synowiecki, Romuald Szeremietiew, Micha\u0142 \u015awitalski i S\u0142awomir Weremiuk.", "autor: Aleksander G\u0142\u00f3wczewski", "ago/ hgt/"]}
{"url": "https://www.bankier.pl/moto/do-wroclawia-trafilo-mytaxi-kusi-promocjami-347/", "title": ["Do Wroc\u0142awia trafi\u0142o mytaxi. Kusi promocjami"], "lead": [], "text": ["10 pa\u017adziernika Wroc\u0142aw zosta\u0142 trzecim (po Katowicach i Poznaniu) miastem w Polsce, w kt\u00f3rym mieszka\u0144cy mog\u0105 skorzysta\u0107 z us\u0142ug mytaxi. Na pocz\u0105tku na ulice miasta wyjedzie oko\u0142o stu aut pod szyldem firmy, jednak \u2013 jak zapewnia dyrektor \u2013 ich liczba ma ca\u0142y czas rosn\u0105\u0107 \u2013 do ko\u0144ca roku nawet dwukrotnie.", "Mytaxi dzia\u0142a na takiej samej zasadzie jak Uber. Przejazd zamawia si\u0119 za pomoc\u0105 aplikacji mobilnej, gdzie na podstawie danych GPS wida\u0107 podgl\u0105d drogi pojazdu, czas dojazdu do celu, a tak\u017ce p\u0142atno\u015bci mobilne. Po zako\u0144czonym kursie mo\u017cna tak\u017ce wystawi\u0107 ocen\u0119 kierowcy \u2013 jak m\u00f3wi dyrektor sieci, tylko ci, kt\u00f3rzy osi\u0105gn\u0105 co najmniej 4,6 gwiazdki, mog\u0105 liczy\u0107 na dalsz\u0105 wsp\u00f3\u0142prac\u0119.", "Ile kosztuje przejazd mytaxi? Op\u0142ata startowa wynosi 5,40 z\u0142, natomiast za ka\u017cdy kilometr zap\u0142acimy 2,40 z\u0142. Jednak do ko\u0144ca pa\u017adziernika we Wroc\u0142awiu, p\u0142ac\u0105c za kurs przez aplikacj\u0119, obowi\u0105zuje 30-proc. zni\u017cka.", "Ponadto od 12 pa\u017adziernika \u2013 dzi\u0119ki podpisaniu d\u0142ugoterminowej umowy z korporacj\u0105 Mini Taxi \u2013 firma b\u0119dzie obs\u0142ugiwa\u0107 na wy\u0142\u0105czno\u015b\u0107 postoje taxi pod dworcem g\u0142\u00f3wnym PKP.", "DU"]}
{"url": "https://www.bankier.pl/moto/rynek-samochodow-hybrydowych-wystrzelil-577/", "title": ["Rynek samochod\u00f3w hybrydowych wystrzeli\u0142"], "lead": ["Coraz wi\u0119cej hybryd je\u017adzi po polskich drogach. Polacy zarejestrowali ich o 1/3 wi\u0119cej ni\u017c w ubieg\u0142ym roku. Nie jest to co prawda po my\u015bli rz\u0105du i jego planu elektromobilno\u015bci, ale lepszy rydz ni\u017c nic w ograniczaniu emisji spalin."], "text": ["Coraz wi\u0119cej hybryd je\u017adzi po polskich drogach. Polacy zarejestrowali ich o 1/3 wi\u0119cej ni\u017c w ubieg\u0142ym roku. Nie jest to co prawda po my\u015bli rz\u0105du i jego planu elektromobilno\u015bci, ale lepszy rydz ni\u017c nic w ograniczaniu emisji spalin.", "(fot. PHOTOPQR/VOIX DU NORD / FORUM)", "\u2013 W ci\u0105gu III kwarta\u0142\u00f3w tego roku w Polsce zosta\u0142o zarejestrowanych 16 561 nowych samochod\u00f3w osobowych z nap\u0119dem hybrydowym. To wynik o 35,6 proc. lepszy ni\u017c w analogicznym okresie roku ubieg\u0142ego. By\u0142y to zar\u00f3wno tzw. klasyczne hybrydy, hybrydy plug-in, czyli \u0142adowane z gniazdka elektrycznego oraz auta typu \u201emild hybrid\u201d, w kt\u00f3rych nap\u0119d EV pe\u0142ni rol\u0119 rozrusznika, alternatora i nieco wspomaga silnik spalinowy \u2013 ", ".", "W efekcie ju\u017c po III kw. tego roku, wynik sprzeda\u017cowy jest tylko nieznacznie mniejszy od tego wypracowanego w ca\u0142ym ubieg\u0142ym roku (17\u00a0055 szt.). Jeszcze 8 lat temu ma\u0142o kto decydowa\u0142 si\u0119 na ten rodzaj nap\u0119du \u2013 w 2010 roku liczba rejestracji wynios\u0142a zaledwie 628 szt.", "Cieszy\u0107 z tych wynik\u00f3w mo\u017ce si\u0119 g\u0142\u00f3wnie Toyota, kt\u00f3ra od lat najmocniej inwestuje w ten segment samochod\u00f3w osobowych i posiada najwi\u0119ksze portfolio ofertowe. Wraz ze swoj\u0105 luksusow\u0105 mark\u0105 \u2013 Lexusem \u2013 dominowa\u0142a na rynku \u2013 odpowiada\u0142a za sprzeda\u017c 14\u00a0019 szt. hybryd, czyli zrealizowa\u0142a 85 proc. krajowego popytu na takie samochody.", "Wbrew og\u00f3lnym ", " (w kt\u00f3rych najwy\u017cej znajduj\u0105 si\u0119 ta\u0144sze propozycje Toyoty), w\u015br\u00f3d hybryd najlepiej sprzedaj\u0105 si\u0119 dro\u017csze modele \u2013 c-hr (3689 szt.), auris (3416 szt.) i rav 4 (2742 szt.). Samych lexus\u00f3w sprzeda\u0142o si\u0119 \u0142\u0105cznie 1741 sztuk.", "Niemal 90 proc. rynku hybryd w Polsce to jednak nap\u0119dy HEV \u2013 silnik elektryczny ma w nich znaczenie jedynie pomocnicze i jest \u0142adowany energi\u0105 kinetyczn\u0105 pojazdu. Nie ma \u017cadnego gniazdka, kt\u00f3ry mo\u017cna by by\u0142o pod\u0142\u0105czy\u0107 bateri\u0119 samochodow\u0105 do sieci elektrycznej i j\u0105 na\u0142adowa\u0107.", "Regulacje rynkowo sprawi\u0105 jednak najpewniej, \u017ce sytuacja nied\u0142ugo zacznie si\u0119 zmienia\u0107. Szczeg\u00f3lnie ten typ hybryd jest pomijany w pracach nad elektromobilno\u015bci\u0105 na \u015bwiecie, gdy\u017c to wci\u0105\u017c w g\u0142\u00f3wnej mierze pojazd spalinowy. Znacznie lepiej oceniane s\u0105 modele PHEV, czyli hybrydy typu plug-in,\u00a0 posiadaj\u0105ce pe\u0142noprawny nap\u0119d elektryczny, na kt\u00f3rym mo\u017cna przejecha\u0107 d\u0142u\u017cszy odcinek bez konieczno\u015bci korzystania z silnika spalinowego.", "To w\u0142a\u015bnie one b\u0119d\u0105 kwalifikowa\u0142y si\u0119 do zwolnienia z akcyzy po zatwierdzeniu przepis\u00f3w pomocowych przez Komisj\u0119 Europejsk\u0105 \u2013 czytamy w raporcie. To te\u017c jednak nie na d\u0142ugo, bo wsparcie b\u0119dzie ograniczone czasowo \u2013 do 2020 roku, po kt\u00f3rym zwolnieniu podlega\u0107 b\u0119d\u0105 wy\u0142\u0105cznie samochody w pe\u0142ni elektryczne.", "Tegoroczny rewelacyjny wynik sprzedawc\u00f3w samochod\u00f3w hybrydowych nie powinien podzieli\u0107 losu pozosta\u0142ej cz\u0119\u015bci rynku. ", ". Tym samym przerwano 41-miesi\u0119czn\u0105 pass\u0119 ci\u0105g\u0142ych wzrost\u00f3w sprzeda\u017cy.", "Po rekordowych wynikach w sierpniu br. we wrze\u015bniu zgodnie z oczekiwaniami zarejestrowano du\u017co mniejsz\u0105 liczb\u0119 pojazd\u00f3w. Brak zaskoczenia wynika z tego, \u017ce za lwi\u0105 cz\u0119\u015b\u0107 sierpniowego wyniku odpowiadali sami dealerzy (ok. 80 proc.), kt\u00f3rzy rejestrowali samochodu na pot\u0119g\u0119 na siebie, \u017ceby zd\u0105\u017cy\u0107 przed nowymi wymogami sprzeda\u017cy samochod\u00f3w w Unii Europejskiej. Mowa oczywi\u015bcie o\u00a0", ". Mia\u0142o to uchroni\u0107 ich przed wycofaniem pojazd\u00f3w z rynku i umo\u017cliwi\u0107 ich sprzeda\u017c w nowym porz\u0105dku prawnym. Wynik sprzeda\u017cowy samochod\u00f3w hybrydowych przez ni\u017csz\u0105, jak wynika z samej definicji, emisj\u0119 spalin nie powinien podlega\u0107 tym wahaniom."]}
{"url": "https://www.bankier.pl/moto/tesla-james-murdoch-nastepca-muska-518/", "title": ["Tesla: James Murdoch nast\u0119pc\u0105 Muska?"], "lead": ["Tesla szuka nowego prezesa. Ma na to czas do 13 listopada. ", "Jak donosi \u201eFinancial Times\u201d", " , najpowa\u017cniejszym kandydatem jest James Murdoch, syn potentata medialnego, Ruperta. Doniesieniom zaprzeczy\u0142 jednak dotychczasowy CEO Tesli, Elon Musk, kt\u00f3ry na Twitterze skomentowa\u0142, \u017ce informacje agencji s\u0105 \u201eb\u0142\u0119dne\u201d."], "text": ["Tesla szuka nowego prezesa. Ma na to czas do 13 listopada. ", " , najpowa\u017cniejszym kandydatem jest James Murdoch, syn potentata medialnego, Ruperta. Doniesieniom zaprzeczy\u0142 jednak dotychczasowy CEO Tesli, Elon Musk, kt\u00f3ry na Twitterze skomentowa\u0142, \u017ce informacje agencji s\u0105 \u201eb\u0142\u0119dne\u201d.", "Musk 29 wrze\u015bnia podpisa\u0142 porozumienie z Ameryka\u0144sk\u0105 Komisj\u0105 Papier\u00f3w Warto\u015bciowych (SEC). Na jego mocy biznesmen zrezygnowa\u0142 z funkcji prezesa rady dyrektor\u00f3w, wci\u0105\u017c jednak b\u0119dzie m\u00f3g\u0142 w niej zasiada\u0107. Pozostanie te\u017c dyrektorem generalnym firmy (CEO). Musk zgodzi\u0142 si\u0119 na warunek, w kt\u00f3rym zabrania mu si\u0119 ponownego obj\u0119cia tej funkcji przez trzy lata.", "James Murdoch pe\u0142ni obecnie funkcj\u0119 dyrektora wykonawczego wytw\u00f3rni filmowej 21th Century Fox, za\u015b od roku jest doradc\u0105 Tesli. \u201eFT\u201d jako pierwsze poinformowa\u0142o, \u017ce to w\u0142a\u015bnie Murdoch wygrywa wy\u015bcig o fotel nast\u0119pcy Muska. Ten ostatni za\u015b na Twitterze zdementowa\u0142 te informacje.", "Je\u015bli Murdoch faktycznie zosta\u0142by prezesem Tesli, musia\u0142by odej\u015b\u0107 z 21th Century Fox. Tam zast\u0105pi go jego brat, Lechlan. James zrezygnowa\u0142 ju\u017c m.in. z zasiadania w zarz\u0105dzie Sky plc, sp\u00f3\u0142ce, kt\u00f3ra jest w\u0142a\u015bcicielem Sky News. Z kolei ojciec braci, Rupert Murdoch, jest wydawc\u0105 i w\u0142a\u015bcicielem dzia\u0142aj\u0105cej do 2013 r. korporacji medialnej News Corporation.", ". Potem okaza\u0142o si\u0119, \u017ce jest to nieprawda. Zdaniem SEC, biznesmen wprowadzi\u0142 w ten spos\u00f3b inwestor\u00f3w w b\u0142\u0105d. Poza opuszczeniem stanowiska przez Muska, na Tesl\u0119 na\u0142o\u017cono kar\u0119 w wysoko\u015bci 20 mln dolar\u00f3w.", "A\u015a"]}
{"url": "https://www.bankier.pl/moto/pierwsze-wodorowe-mercedesy-trafia-do-klientow-flotowych-w-tym-miesiacu-544/", "title": ["Pierwsze wodorowe mercedesy trafi\u0105 do klient\u00f3w flotowych w tym miesi\u0105cu"], "lead": ["Pierwsze egzemplarze wodorowych samochod\u00f3w Mercedes-Benz GLC F-Cell trafi\u0105 do klient\u00f3w flotowych do ko\u0144ca pa\u017adziernika. Pojazdy b\u0119d\u0105 wynajmowane w ramach pilota\u017cowego projektu, a ich produkcja ruszy\u0142a \u2013 poinformowa\u0142 PAP przedstawiciel firmy Holger Richter."], "text": ["Pierwsze egzemplarze wodorowych samochod\u00f3w Mercedes-Benz GLC F-Cell trafi\u0105 do klient\u00f3w flotowych do ko\u0144ca pa\u017adziernika. Pojazdy b\u0119d\u0105 wynajmowane w ramach pilota\u017cowego projektu, a ich produkcja ruszy\u0142a \u2013 poinformowa\u0142 PAP przedstawiciel firmy Holger Richter.", "Zdaniem koncernu testy w warunkach drogowych pozwol\u0105 usprawni\u0107 technologi\u0119 ogniw paliwowych. Mercedes-Benz GLC F-Cell \u0142\u0105czy technologi\u0119 ogniw paliwowych z bateri\u0105, kt\u00f3r\u0105 mo\u017cna na\u0142adowa\u0107 w spos\u00f3b konwencjonalny. Dzi\u0119ki temu kierowca nie jest uzale\u017cniony od infrastruktury tankowania wodorem.", "Miesi\u0119czne wypo\u017cyczenie samochodu b\u0119dzie kosztowa\u0107 799 euro. Po zako\u0144czeniu okresu trwania umowy pojazdy b\u0119d\u0105 zwracane producentowi.", "\u201eGLC F-Cell b\u0119dzie dost\u0119pny w opcji wynajmu w Niemczech i Japonii. Wyb\u00f3r ten podyktowany by\u0142 dobr\u0105 infrastruktur\u0105 tankowania wodorem. Dlatego zdecydowali\u015bmy si\u0119 zrealizowa\u0107 ten projekt na obu rynkach. Projekt pozwoli otrzyma\u0107 od klient\u00f3w informacje zwrotne na temat dzia\u0142ania samochodu. Zaplanowali\u015bmy go na 4 lata\u201d \u2013 t\u0142umaczy\u0142 Richter, kt\u00f3ry jest cz\u0142onkiem zespo\u0142u rozwijaj\u0105cego zelektryfikowane nap\u0119dy Mercedesa (eDrive CH2).", "Rozm\u00f3wca PAP podkre\u015bli\u0142, \u017ce Mercedes-Benz pracuje nad wieloma rodzajami nap\u0119d\u00f3w, poniewa\u017c \u201ena razie nie wiadomo dok\u0142adnie jak kszta\u0142towa\u0107 si\u0119 b\u0119dzie przysz\u0142o\u015b\u0107 rynku motoryzacyjnego\u201d.", "\u201eMy\u015bl\u0105c o przysz\u0142o\u015bci badamy ka\u017cdy segment. Tak powsta\u0142 model wodorowy GLC zasilany ogniwami paliwowymi. Posiada on znacznie bardziej zaawansowane rozwi\u0105zania ni\u017c to mia\u0142o miejsce w naszym poprzednim poje\u017adzie tego typu \u2013 klasie B (z 2010 r.). Ze wzgl\u0119du na problemy z infrastruktur\u0105 wprowadzili\u015bmy bateri\u0119 plug-in (13,5 kWh). Mo\u017cliwo\u015b\u0107 \u0142adowania pr\u0105dem nie tylko zwi\u0119ksza zasi\u0119g, ale r\u00f3wnie\u017c pozwala w sytuacji kryzysowej dojecha\u0107 do stacji tankowania wodorem. Za\u0142o\u017cyli\u015bmy, \u017ce pr\u0105d z baterii wykorzystywany jest do nap\u0119dzania pojazdu na kr\u00f3tkich dystansach np. w drodze z domu do pracy. Natomiast ogniwa paliwowe s\u0142u\u017c\u0105 w trasach. \u0141\u0105czny zasi\u0119g pojazdu to ok. 470 km\u201d \u2013 podkre\u015bli\u0142 Richter.", "Mercedes przypomina, \u017ce do 2019 roku w Niemczech ma powsta\u0107 do 100 stacji tankowania wodorem, a docelowo ma ich by\u0107 400.", "Jak t\u0142umaczy\u0142 Richter GLC F-Cell posiada dwa zbiorniki na wod\u00f3r wykonane z w\u0142\u00f3kna w\u0119glowego, kt\u00f3re mieszcz\u0105 ok. 4,4 kg wodoru. Zamontowano je w pod\u0142odze pojazdu. Jak przekonuje producent zatankowanie samochodu trwa ok. 3 minut.", "Richter doda\u0142, \u017ce system ogniw paliwowych z GLC F-Cell w przysz\u0142o\u015bci b\u0119dzie m\u00f3g\u0142 znale\u017a\u0107 zastosowanie w innych modelach producenta. Podkre\u015bli\u0142, \u017ce firma przygotowa\u0142a ju\u017c prototyp dostawczego Sprintera, w kt\u00f3rym umieszczono ogniwa paliwowe.", "\u201eZastosowali\u015bmy w nim dok\u0142adnie taki sam uk\u0142ad jak w wodorowym GLC. Jedyna r\u00f3\u017cnica to wykorzystanie wi\u0119kszych zbiornik\u00f3w na wod\u00f3r (3 sztuki). W przysz\u0142o\u015bci b\u0119dziemy mogli montowa\u0107 ten system np. w autobusach\u201d \u2013 zaznaczy\u0142. Jednocze\u015bnie przyzna\u0142, \u017ce technologia wodorowa nadal wymaga du\u017cego nak\u0142adu pracy, szczeg\u00f3lnie nad obni\u017ceniem koszt\u00f3w. Obecnie uda\u0142o si\u0119 np. o 90 proc. zmniejszy\u0107 wykorzystanie platyny w stosach ogniw paliwowych w por\u00f3wnaniu z wodorow\u0105 klas\u0105 B.", "W zesz\u0142ym miesi\u0105cu Mercedes-Benz zaprezentowa\u0142 sw\u00f3j pierwszy w pe\u0142ni elektryczny samoch\u00f3d \u2013 EQC. Do 2022 roku firma ma wypu\u015bci\u0107 na rynek 10 tego typu pojazd\u00f3w. Dodatkowo producent zak\u0142ada, \u017ce do 2025 roku samochody elektryczne odpowiada\u0107 b\u0119d\u0105 za 15 do 25 proc. ca\u0142o\u015bci sprzeda\u017cy na \u015bwiecie.", "Rozmawia\u0142 \u0141ukasz Marciniak (PAP)", "lm/ je/"]}
{"url": "https://www.bankier.pl/moto/kolizja-z-udzialem-ciezarowki-amerykanskiej-armii-na-a4-498/", "title": ["Kolizja z udzia\u0142em ci\u0119\u017car\u00f3wki ameryka\u0144skiej armii na A4"], "lead": ["Na dolno\u015bl\u0105skim odcinku autostrady A4 w okolicach K\u0105t\u00f3w Wroc\u0142awskich dosz\u0142o w poniedzia\u0142ek do kolizji z udzia\u0142em ci\u0119\u017car\u00f3wki wojsk ameryka\u0144skich. Z pojazdu na jezdni\u0119 wypad\u0142o pi\u0119\u0107 skrzynek; jedna z nich uszkodzi\u0142a auto osobowe."], "text": ["Na dolno\u015bl\u0105skim odcinku autostrady A4 w okolicach K\u0105t\u00f3w Wroc\u0142awskich dosz\u0142o w poniedzia\u0142ek do kolizji z udzia\u0142em ci\u0119\u017car\u00f3wki wojsk ameryka\u0144skich. Z pojazdu na jezdni\u0119 wypad\u0142o pi\u0119\u0107 skrzynek; jedna z nich uszkodzi\u0142a auto osobowe.", "fot. Sky Sirasitwattana/YAY Foto", "Jak powiedzia\u0142 PAP rzecznik dolno\u015bl\u0105skiej policji Pawe\u0142 Petrykowski, z jednej z ci\u0119\u017car\u00f3wek armii ameryka\u0144skiej, kt\u00f3ra jecha\u0142a w konwoju, wypad\u0142o pi\u0119\u0107 skrzynek. Jedna z nich uderzy\u0142a w cywilne auto osobowe. Petrykowski nie poda\u0142, co znajdowa\u0142o si\u0119 w skrzynkach.", "\u201eSkrzynki zosta\u0142y uprz\u0105tni\u0119te i konw\u00f3j zjecha\u0142 z autostrady. Spraw\u0119 przej\u0119\u0142a \u017bandarmeria Wojskowa\u201d \u2013 powiedzia\u0142 rzecznik.(PAP)", "autor: Piotr Doczekalski", "pdo/ mark/"]}
{"url": "https://www.bankier.pl/moto/morawiecki-kubica-bz-wbk-nowe-watki-w-aferze-podsluchowej-548/", "title": ["Morawiecki, Kubica, BZ WBK. Nowe w\u0105tki w aferze pods\u0142uchowej"], "lead": ["Premier Mateusz Morawiecki spotka\u0142 si\u0119 w poniedzia\u0142ek z Robertem Kubic\u0105. Wed\u0142ug rzeczniczki rz\u0105du Joanny Kopci\u0144skiej rozmowa dotyczy\u0142a rozwoju sport\u00f3w motorowych w Polsce oraz perspektyw start\u00f3w Polak\u00f3w w najwa\u017cniejszych imprezach sportowych."], "text": ["Premier Mateusz Morawiecki spotka\u0142 si\u0119 w poniedzia\u0142ek z Robertem Kubic\u0105. Wed\u0142ug rzeczniczki rz\u0105du Joanny Kopci\u0144skiej rozmowa dotyczy\u0142a rozwoju sport\u00f3w motorowych w Polsce oraz perspektyw start\u00f3w Polak\u00f3w w najwa\u017cniejszych imprezach sportowych.", "Robert Kubica (fot. XPB/Press Association Images/FORUM)", "\u201ePremier Mateusz Morawiecki spotka\u0142 si\u0119 dzisiaj z Robertem Kubic\u0105. Panowie rozmawiali o rozwoju sport\u00f3w motorowych w Polsce oraz o perspektywach start\u00f3w Polak\u00f3w w najwa\u017cniejszych imprezach sportowych\u201d \u2013 przekaza\u0142a PAP Kopci\u0144ska. Jak doda\u0142a, spotkanie odby\u0142o si\u0119 w sympatycznej atmosferze.", "Wicemarsza\u0142ek Senatu Adam Bielan m\u00f3wi\u0142 wcze\u015bniej w TVN24, \u017ce do spotkania z szefem rz\u0105du dosz\u0142o przy okazji przyjazdu sportowca na spotkanie ze sponsorami do Warszawy. Doda\u0142, \u017ce premier i Kubica \u201edogadali si\u0119\u201d.", ". \u2013 Na szcz\u0119\u015bcie z\u0142ama\u0142 r\u0119k\u0119, raz, drugi \u2013 m\u00f3wi\u0142 Morawiecki o Kubicy. \u2013 Ja nie chc\u0119, k\u2026a, co roku pi\u0119\u0107 dych p\u0142aci\u0107 \u2013 t\u0142umaczy\u0142 si\u0119. \u201eGdyby do wypadku nie dosz\u0142o, bank BZ WBK prawdopodobnie musia\u0142by zosta\u0107 sponsorem polskiego kierowcy\u201d \u2013 pisze Onet.pl.", "Bielan zapytany, czy spotkanie premiera z Kubic\u0105 nie odby\u0142oby si\u0119, gdyby nie wyciek\u0142y ta\u015bmy zarejestrowane w restauracji \u201eSowa i Przyjaciele\u201d, odpowiedzia\u0142, \u017ce spotkanie z Robertem Kubic\u0105 \u201eby\u0142o planowane na grudzie\u0144 zesz\u0142ego roku\u201d. Jak t\u0142umaczy\u0142, nie dosz\u0142o wtedy do skutku, poniewa\u017c w tamtym czasie Mateusz Morawiecki zosta\u0142 mianowany na stanowisko premiera.", "Do spotkania z szefem rz\u0105du odni\u00f3s\u0142 si\u0119 tak\u017ce Robert Kubica na swoim profilu na jednym z profili spo\u0142eczno\u015bciowych, gdzie zamie\u015bci\u0142 zdj\u0119cie ze spotkania.", "\u201eWizyta u Premiera. Polska zawsze wspiera swoich. I nam jeszcze doszed\u0142 jeden temacik do dzisiejszej agendy. No hard feelings i jedziemy dalej!\u201d \u2013 napisa\u0142 Kubica.", "\nautor: Marta Rawicz", "mkr/ emi/ nmk/ tgo/ mmu/ sp/BPL/MKa"]}
{"url": "https://www.bankier.pl/moto/brak-dokumentow-podczas-stluczki-czym-zastapic-dowod-wykupienia-polisy-oc-446/", "title": ["Brak dokument\u00f3w podczas st\u0142uczki. Czym zast\u0105pi\u0107 dow\u00f3d wykupienia polisy OC?"], "lead": ["Od 1 pa\u017adziernika 2018 roku polscy kierowcy nie musz\u0105 wozi\u0107 ze sob\u0105 dowodu rejestracyjnego pojazdu i certyfikatu wykupionej polisy OC. Nie wszyscy s\u0105 jednak przekonani, \u017ce faktycznie mo\u017cna si\u0119 ju\u017c pozby\u0107 tych dokument\u00f3w z portfela."], "text": ["Od 1 pa\u017adziernika 2018 roku polscy kierowcy nie musz\u0105 wozi\u0107 ze sob\u0105 dowodu rejestracyjnego pojazdu i certyfikatu wykupionej polisy OC. Nie wszyscy s\u0105 jednak przekonani, \u017ce faktycznie mo\u017cna si\u0119 ju\u017c pozby\u0107 tych dokument\u00f3w z portfela.", "(fot. svenler / YAY Foto)", "Tak szybko jak pojawi\u0142a si\u0119 euforia kierowc\u00f3w nad zwolnieniem ich z obowi\u0105zku posiadania dokument\u00f3w, tak szybko pojawi\u0142y si\u0119 tak\u017ce w\u0105tpliwo\u015bci, \u017ce nowe zasady b\u0119d\u0105 faktycznie dzia\u0142a\u0107 na ich korzy\u015b\u0107 w razie kolizji drogowej. Jako potencjalny problem wskazano konieczno\u015b\u0107 oczekiwania na policj\u0119, kt\u00f3ra sprawdzi w bazie CEPiK wa\u017cno\u015b\u0107 polisy OC sprawcy.", "Dzi\u0119ki nowemu prawu policjanci podczas kontroli drogowej weryfikuj\u0105 status pojazdu i ubezpieczenia OC w bazie CEPiK, a nie bezpo\u015brednio z dokument\u00f3w kierowcy. Takie rozwi\u0105zanie jest kolejnym krokiem do cyfryzacji spo\u0142ecze\u0144stwa i prawdopodobnie ju\u017c nied\u0142ugo Polacy nie b\u0119d\u0105 musieli wozi\u0107 ze sob\u0105 nawet prawa jazdy.", "Pojawi\u0142o si\u0119 jednak pytanie, ", ". ", ". Oczywi\u015bcie mo\u017cna zadzwoni\u0107 po odpowiednie s\u0142u\u017cby, kt\u00f3re b\u0119d\u0105 mog\u0142y potwierdzi\u0107 te informacje. W zale\u017cno\u015bci od sytuacji mo\u017ce to jednak sko\u0144czy\u0107 si\u0119 d\u0142ugim czasem oczekiwania na za\u0142atwienie sprawy.", "Poszkodowany nie pozostaje w takiej sytuacji jednak bezradny i skazany na s\u0142own\u0105 umow\u0119 ze sprawc\u0105. Mo\u017ce mu w tym przypadku pos\u0142u\u017cy\u0107 strona internetowa Ubezpieczeniowego Funduszu Gwarancyjnego lub specjalna aplikacja.", "Tam samodzielnie mo\u017ce zweryfikowa\u0107 status polisy OC wystawionej na samoch\u00f3d sprawcy na podstawie samego numeru rejestracyjnego pojazdu lub jego numeru VIN. Wraz z informacj\u0105 o tym, czy polisa zosta\u0142a wykupiona, sprawdzi tak\u017ce jej numer i wystawc\u0119, co umo\u017cliwi mu zg\u0142oszenie si\u0119 do ubezpieczyciela.", "Jeszcze pewniejsz\u0105 metod\u0105 mo\u017ce by\u0107 skorzystanie z bezpo\u015bredniej likwidacji szk\u00f3d ubezpieczyciela. Niekt\u00f3re zak\u0142ady ubezpieczeniowe udost\u0119pniaj\u0105 tak\u0105 us\u0142ug\u0119 w swojej aplikacji mobilnej \u2013 wystarczy zrobi\u0107 telefonem zdj\u0119cia do dokumentacji szkody.", "Nale\u017cy jednak pami\u0119ta\u0107, \u017ce takie rozwi\u0105zanie sprawy zak\u0142ada konieczno\u015b\u0107 posiadania dost\u0119pu do internetu. Je\u015bli zdarzenie mia\u0142o miejsce w terenie, gdzie zasi\u0119g jest s\u0142aby, albo \u017caden z uczestnik\u00f3w st\u0142uczki nie posiada smartfona z odpowiedni\u0105 aplikacj\u0105, przydatno\u015b\u0107 tego sposobu b\u0119dzie \u017cadna.", "Jest jeszcze jedna sytuacja, w kt\u00f3rej baza UFG na niewiele si\u0119 zda \u2013 ", " Oznacza to, \u017ce je\u015bli sprawca odnawia\u0142 kilka dni wcze\u015bniej polis\u0119 lub dopiero j\u0105 naby\u0142 dla nowego samochodu, w bazie nie b\u0119dzie figurowa\u0142a jeszcze jego polisa.", "Dlatego cho\u0107 oficjalnie zosta\u0142 zniesiony obowi\u0105zek posiadania tych dokument\u00f3w podczas kontroli na drodze, zawsze, dla w\u0142asnego komfortu, warto mie\u0107 gdzie\u015b kopi\u0119 obu dokument\u00f3w. Sami ubezpieczyciele przyznaj\u0105, \u017ce wystarczy nawet ", "\u00a0 oraz przechowywa\u0107 je w pami\u0119ci telefonu. Znacznie usprawni to procedur\u0119 w przypadku niewielkich szk\u00f3d."]}
{"url": "https://www.bankier.pl/moto/lodz-nowe-miejsca-pracy-w-branzy-motoryzacyjnej-309/", "title": ["\u0141\u00f3d\u017a: nowe miejsca pracy w bran\u017cy motoryzacyjnej"], "lead": ["Ponad 100 kolejnych miejsc pracy zostanie utworzonych w zwi\u0105zku z otwarciem nowej hali produkcyjnej Hydro Extrusion w \u0141odzi. W zak\u0142adzie, w kt\u00f3rym pracuje ju\u017c 700 os\u00f3b, powstaj\u0105 akcesoria aluminiowe dla \u015bwiatowych marek samochodowych."], "text": ["Ponad 100 kolejnych miejsc pracy zostanie utworzonych w zwi\u0105zku z otwarciem nowej hali produkcyjnej Hydro Extrusion w \u0141odzi. W zak\u0142adzie, w kt\u00f3rym pracuje ju\u017c 700 os\u00f3b, powstaj\u0105 akcesoria aluminiowe dla \u015bwiatowych marek samochodowych.", "\u201eBran\u017ca automotive jest dla nas szczeg\u00f3lnie cenna. Chcia\u0142abym, aby w \u0141odzi, kt\u00f3ra jest pot\u0119g\u0105 w bran\u017cy AGD \u2013 pojawia\u0142o si\u0119 jak najwi\u0119cej firm z sektora motoryzacyjnego. (\u2026) Licz\u0119 te\u017c na to, \u017ce nie b\u0119dziecie mieli k\u0142opot\u00f3w ze znalezieniem nowych pracownik\u00f3w, cho\u0107 zdaj\u0119 sobie spraw\u0119, \u017ce sytuacja na rynku pracy jest dzi\u015b dla pracodawc\u00f3w bardzo ci\u0119\u017cka\u201d \u2013 powiedzia\u0142a w czwartek prezydent \u0141odzi Hanna Zdanowska podczas uroczystego otwarcia nowej hali produkcyjnej Hydro Extrusion.", "Jak podkre\u015bli\u0142 p.o. dyrektora zarz\u0105dzaj\u0105cego \u0142\u00f3dzkiego oddzia\u0142u firmy \u0141ukasz Winiarek, ostatnie lata dla tego zak\u0142adu s\u0105 czasem dynamicznego rozwoju. \u201eObecnie \u015bwi\u0119tujemy otwarcie nowej hali przeznaczonej pod prace monta\u017cowe, jednak ju\u017c my\u015blimy o kolejnej inwestycji w lini\u0119 lakiernicz\u0105, tworz\u0105cej nowe mo\u017cliwo\u015bci dla nas i dla rynku pracownika\u201d poinformowa\u0142.", "Zatrudnienie w zak\u0142adzie w \u0141odzi znalaz\u0142o ju\u017c 700 os\u00f3b \u2013 m.in. in\u017cynier\u00f3w, specjalist\u00f3w, pracownik\u00f3w operacyjnych i administracyjnych. W zwi\u0105zku z inwestycjami w jego rozbudow\u0119, w 2019 roku przedsi\u0119biorstwo zamierza utworzy\u0107 ponad 100 kolejnych miejsc pracy w dzia\u0142ach produkcyjnych i technicznych.", "Hydro w \u0141odzi produkuje rocznie 5 mln okiennych listew ozdobnych oraz ponad milion komplet\u00f3w reling\u00f3w dachowych dla takich marek, jak: BMW, Volvo, Mercedes, Peugeot, Opel, Suzuki. Hydro Extrusion jest jednym z lider\u00f3w w produkcji aluminium i r\u00f3\u017cnego rodzaju wyrob\u00f3w aluminiowych na \u015bwiecie. W sumie zatrudnia przesz\u0142o 35 tysi\u0119cy pracownik\u00f3w w 40 krajach na wszystkich kontynentach. (PAP)", "autor: Bart\u0142omiej Pawlak", "bap/ amac/"]}
{"url": "https://www.bankier.pl/moto/najem-aut-jakich-modeli-szukamy-638/", "title": ["Najem aut \u2013 jakich modeli szukamy?"], "lead": ["Najcz\u0119\u015bciej poszukiwane modele samochod\u00f3w w\u015br\u00f3d u\u017cytkownik\u00f3w aut na abonament? Volvo XC 60, Mercedes GLC i Nissan Qashqai \u2013 wynika z danych serwisu carsmile.pl. Konsumenci tych us\u0142ug to zwykle prawnicy, lekarze oraz informatycy."], "text": ["Najcz\u0119\u015bciej poszukiwane modele samochod\u00f3w w\u015br\u00f3d u\u017cytkownik\u00f3w aut na abonament? Volvo XC 60, Mercedes GLC i Nissan Qashqai \u2013 wynika z danych serwisu carsmile.pl. Konsumenci tych us\u0142ug to zwykle prawnicy, lekarze oraz informatycy.", "(fot. Kim Kyung-Hoon / Reuters)", "Nowe dane o zwyczajach kierowc\u00f3w to efekt podsumowania ", ", kt\u00f3ra wystartowa\u0142a trzy miesi\u0105ce temu. Za jej po\u015brednictwem mo\u017cna wynaj\u0105\u0107 (na okres od roku do 5 lat) albo wyleasingowa\u0107 samoch\u00f3d bez wychodzenia z domu. W ci\u0105gu kwarta\u0142u serwis pozyska\u0142 150 tys. u\u017cytkownik\u00f3w.", "Na li\u015bcie TOP 10 najbardziej poszukiwanych aut znalaz\u0142y si\u0119 Volvo XC 60, dwa modele Mercedesa (GLC i GLA), dwa modele BMW (5 i X3). Gdyby nie Skoda Fabia i Opel Astra, lista ta nie mia\u0142aby nic wsp\u00f3lnego z zestawieniem ", ". Bez przesady mo\u017cna wi\u0119c powiedzie\u0107, \u017ce najem pozwala Polakom si\u0119ga\u0107 po auta z wy\u017cszej p\u00f3\u0142ki ni\u017c w przypadku zakupu na w\u0142asno\u015b\u0107.", "Co ciekawe, a\u017c 90% u\u017cytkownik\u00f3w platformy wybiera najem. \u2013 Nie spodziewali\u015bmy si\u0119 takiego obrotu sprawy. Zak\u0142adali\u015bmy, \u017ce wi\u0119kszo\u015b\u0107 klient\u00f3w, kt\u00f3rzy skorzystaj\u0105 z naszego serwisu wybierze leasing, bo ten ma w Polsce d\u0142ug\u0105 histori\u0119 \u2013 nie kryje zdziwienia \u0141ukasz Doma\u0144ski, prezes carsmile. Tymczasem a\u017c 90% klient\u00f3w, kt\u00f3rzy podpisali umowy w pierwszych 3 miesi\u0105cach istnienia carsmile, zg\u0142osi\u0142o si\u0119 do nas po najem d\u0142ugoterminowy. \u2013 Wiemy, \u017ce ten segment to przysz\u0142o\u015b\u0107, ale zak\u0142adali\u015bmy raczej, \u017ce b\u0119dziemy musieli u\u017cytkownik\u00f3w edukowa\u0107, pokazywa\u0107 im, jak\u0105 przewag\u0119 ma najem nad leasingiem. Tymczasem okaza\u0142o si\u0119, \u017ce nie ma takiej potrzeby. Rynek jest ju\u017c na takim etapie rozwoju \u2013 podsumowuje Doma\u0144ski.", "Przypomnijmy, \u017ce leasing, to jedynie spos\u00f3b finansowania auta, kt\u00f3re po zako\u0144czeniu umowy jest wykupywane przez leasingobiorc\u0119. U\u017cytkownik sam pokrywa koszty ubezpieczenia, serwis\u00f3w i ewentualnych napraw oraz zakupu i wymiany opon. Inaczej jest w przypadku najmu d\u0142ugoterminowego \u2013 najemca op\u0142aca tylko miesi\u0119czny abonament, nie ponosz\u0105c wy\u017cej wymienionych koszt\u00f3w (pokrywa je firma wynajmuj\u0105ca). Taka konstrukcja sprawia, \u017ce nie zaskoczy nas \u017cadna nieprzewidziana sytuacja, np. awaria, kt\u00f3ra nie jest obj\u0119ta gwarancj\u0105 albo nast\u0105pi\u0142a ju\u017c po zako\u0144czeniu okresu gwarancyjnego. W carsmile.pl abonament sk\u0142ada si\u0119 z cz\u0119\u015bci sta\u0142ej oraz niewielkiej cz\u0119\u015bci zmiennej uzale\u017cnionej od liczby przejechanych kilometr\u00f3w. Nie ma natomiast \u017cadnego limitu kilometr\u00f3w, mo\u017cna je\u017adzi\u0107 samochodem bez ogranicze\u0144.", "Z uwagi na fakt, \u017ce w najmie nie dochodzi do przeniesienia w\u0142asno\u015bci, a u\u017cytkownik p\u0142aci jedynie za mo\u017cliwo\u015b\u0107 korzystania z auta w okresie umowy, wydatki, jakie musi w zwi\u0105zku z tym ponie\u015b\u0107 s\u0105 zdecydowanie ni\u017csze ni\u017c w przypadku zakupu auta na w\u0142asno\u015b\u0107. Dzi\u0119ki temu mo\u017ce je\u017adzi\u0107 samochodem o jedn\u0105 lub nawet dwie klasy wy\u017cszym. Przyk\u0142adowo 3-osobowa rodzina, zarabiaj\u0105ca 10 tys. PLN brutto, maj\u0105ca zdolno\u015b\u0107 kredytow\u0105 na poziomie 50 tys. PLN, mo\u017ce kupi\u0107 sobie Opla Cors\u0119, ponosz\u0105c opr\u00f3cz raty kredytu r\u00f3wnie\u017c koszty ubezpieczenia, serwis\u00f3w oraz opon. Ta sama rodzina mo\u017ce wynaj\u0105\u0107 Nissana Qashqai i nie ponosi\u0107 wspomnianych koszt\u00f3w dodatkowych. To mo\u017ce t\u0142umaczy\u0107 dlaczego model ten znalaz\u0142 si\u0119 na trzecim miejscu w rankingu TOP10 najbardziej poszukiwanych aut na abonament wg carsmile.", "W\u015br\u00f3d klient\u00f3w carsmile znalaz\u0142a si\u0119 osoba, kt\u00f3ra wybra\u0142a jedno z najszybszych modeli Porsche \u2013 911 GT3 RS. W tym przypadku jednak zakup auta sfinansowano leasingiem. \u2013 Jest to wyj\u0105tkowy samoch\u00f3d, kt\u00f3rym mo\u017cna \u015bciga\u0107 si\u0119 na torze. W takim przypadku oszacowanie koszt\u00f3w dodatkowych serwis\u00f3w oraz napraw wynikaj\u0105cych ze specyfiki u\u017cytkowania, a tym samym wyliczenie atrakcyjnej stawki abonamentu, by\u0142oby trudne. Model leasingu okaza\u0142 si\u0119 tu bardziej efektywny \u2013 wyja\u015bnia Micha\u0142 Knitter, wiceprezes carsmile.", "Zaskakuj\u0105cy dla tw\u00f3rc\u00f3w carsmile okaza\u0142 si\u0119 te\u017c bardzo niski odsetek u\u017cytkownik\u00f3w korzystaj\u0105cych z jazd testowych. \u2013 Jeste\u015bmy przygotowani na to, aby zainteresowanym osobom um\u00f3wi\u0107 jazd\u0119 testow\u0105 w wybranym salonie \u2013 m\u00f3wi Micha\u0142 Knitter. Okazuje si\u0119 jednak, \u017ce do tej pory z takiej mo\u017cliwo\u015bci skorzysta\u0142o zaledwie 10% klient\u00f3w. \u2013 Mamy kolejny dow\u00f3d na dojrza\u0142o\u015b\u0107 rynku najmu oraz gotowo\u015b\u0107 Polak\u00f3w do zakupu aut ca\u0142kowicie przez internet \u2013 zauwa\u017ca wiceprezes carsmile.", "W carsmile umow\u0119 mo\u017cna podpisa\u0107 online, a samoch\u00f3d mo\u017ce by\u0107 podstawiony pod dom. \u2013 W dobie internetu, nie trzeba odwiedza\u0107 salonu, \u017ceby mie\u0107 bogat\u0105 wiedz\u0119 o samochodach. U\u017cytkownicy s\u0105 \u015bwietnie przygotowani, ogl\u0105daj\u0105 i czytaj\u0105 r\u00f3\u017cnego rodzaju testy. Jak wida\u0107 wielu z nich wystarcza to, aby wybra\u0107 auto \u2013 podkre\u015bla Knitter.", "Carsmile.pl"]}
{"url": "https://www.bankier.pl/moto/listonosze-pojada-e-pojazdami-521/", "title": ["Listonosze pojad\u0105 e-pojazdami"], "lead": [], "text": ["Elektryczne skutery, ma\u0142e pojazdy i rowery b\u0119d\u0105 do dyspozycji listonoszy w \u0141odzi, Warszawie, Tomaszowie Mazowieckim, Konstantynowie \u0141\u00f3dzkim, Raszynie, Nowym Dworze Mazowieckim, Piastowie, Radomiu i Pabianicach. W sumie przetestowanych zostanie 15 pojazd\u00f3w dostarczonych przez 8 producent\u00f3w \u2013 podaje Poczta Polska.", "Wykorzystanie e-pojazd\u00f3w ma na celu przygotowanie sp\u00f3\u0142ki do spe\u0142nienia wymaga\u0144 Ustawy o elektromobilno\u015bci i paliwach alternatywnych. Maj\u0105 one tak\u017ce obni\u017cy\u0107 koszty. Poczta nie wyklucza, \u017ce w przysz\u0142o\u015bci zdecyduje si\u0119 na zakup pojazd\u00f3w.", "W kwietniu operator w wi\u0119kszych miastach rozpocz\u0105\u0142 testy samochod\u00f3w elektrycznych. Poczta zaprosi\u0142a do wsp\u00f3\u0142pracy koncerny, kt\u00f3rzy dysponuj\u0105 autami o \u0142adowno\u015bci 800 kg. Bra\u0142o w nich udzia\u0142 15 pojazd\u00f3w kilku producent\u00f3w: citroen berlingo, melex 381, 382 i 391, nissan e-NV200, peugeot partner, renault kangoo, zeppelin goupil G4 i G5, a tak\u017ce komel \u2013 konwertyk Instytutu Nap\u0119d\u00f3w i Maszyn Elektrycznych.", "A\u015a"]}
{"url": "https://www.bankier.pl/moto/opel-zmniejszy-zatrudnienie-w-polsce-o-kolejne-170-osob-262/", "title": ["Opel zmniejszy zatrudnienie w Polsce o kolejne 170 os\u00f3b"], "lead": ["Dzia\u0142aj\u0105ca w Gliwicach i Tychach firma Opel Manufacturing Poland, z kt\u00f3rej na pocz\u0105tku tego roku, w dw\u00f3ch turach, dobrowolnie odesz\u0142o ponad 460 pracownik\u00f3w, zamierza zmniejszy\u0107 zatrudnienie o dalsze ok. 170 os\u00f3b. W sp\u00f3\u0142ce rozpocz\u0119\u0142a si\u0119 trzecia tura programu dobrowolnych odej\u015b\u0107 (PDO)."], "text": ["Dzia\u0142aj\u0105ca w Gliwicach i Tychach firma Opel Manufacturing Poland, z kt\u00f3rej na pocz\u0105tku tego roku, w dw\u00f3ch turach, dobrowolnie odesz\u0142o ponad 460 pracownik\u00f3w, zamierza zmniejszy\u0107 zatrudnienie o dalsze ok. 170 os\u00f3b. W sp\u00f3\u0142ce rozpocz\u0119\u0142a si\u0119 trzecia tura programu dobrowolnych odej\u015b\u0107 (PDO).", "Jak poda\u0142a w czwartek \u015bl\u0105sko-d\u0105browska Solidarno\u015b\u0107, regulamin programu jest taki sam jak w przypadku poprzednich tur, og\u0142oszonych w styczniu i kwietniu tego roku. Pracownikom, kt\u00f3rzy zdecyduj\u0105 si\u0119 na dobrowolne odej\u015bcie z fabryki, przys\u0142uguje odprawa w wysoko\u015bci maksymalnie 21-krotno\u015bci miesi\u0119cznego wynagrodzenia. O wysoko\u015bci odprawy decyduje sta\u017c pracy oraz to, jak szybko pracownik zg\u0142osi\u0142 si\u0119 do programu. Z jego poprzednich edycji skorzysta\u0142o w tym roku odpowiednio 190 i 275 os\u00f3b.", "Zatrudnienie w gliwickiej fabryce jest ograniczane od wielu miesi\u0119cy. W lutym tego roku zak\u0142ad zlikwidowa\u0142 trzeci\u0105 zmian\u0119. Cz\u0119\u015b\u0107 pracownik\u00f3w odesz\u0142a w ramach Programu Dobrowolnych Odej\u015b\u0107, kolejne grupy zosta\u0142y oddelegowane do pracy w innych europejskich zak\u0142adach koncernu PSA, kt\u00f3ry jest w\u0142a\u015bcicielem Opla.", "Dodatkowo \u2013 jak podali zwi\u0105zkowcy \u2013 do ko\u0144ca tego roku ok. 200 pracownik\u00f3w z Gliwic ma zosta\u0107 przeniesionych do zak\u0142adu w Tychach, gdzie rozpocznie si\u0119 produkcja silnik\u00f3w. Solidarno\u015b\u0107 dzia\u0142aj\u0105ca w gliwickim zak\u0142adzie Opla zaapelowa\u0142a do pracownik\u00f3w, aby nie podpisywali pochopnie um\u00f3w dotycz\u0105cych przeniesienia do pracy w Tychach, zanim dok\u0142adnie nie przeanalizuj\u0105 ich tre\u015bci.", "Przedstawiciele Opla jak dot\u0105d nie skomentowali informacji zwi\u0105zkowych. Og\u0142aszaj\u0105c wiosn\u0105 tego roku drug\u0105 tur\u0119 PDO sp\u00f3\u0142ka t\u0142umaczy\u0142a, \u017ce zmniejszanie zatrudnienia oraz poziomu produkcji s\u0142u\u017cy dostosowaniu ich do aktualnego popytu na wytwarzane w Gliwicach samochody.", "Od lutego br. gliwicka fabryka pracuje na dwie, a nie \u2013 jak wcze\u015bniej \u2013 na trzy zmiany. Ponadto kilkuset pracownik\u00f3w zosta\u0142o czasowo oddelegowanych do pracy za granic\u0105, g\u0142\u00f3wnie w niemieckiej fabryce Opla w Ruesselsheim. Osobom oddelegowanym przys\u0142uguj\u0105 dodatkowe \u015bwiadczenia i elementy wynagrodzenia, korzystniejsze od przewidzianych w Kodeksie pracy.", "Sp\u00f3\u0142ka t\u0142umaczy\u0142a, \u017ce programy dobrowolnych odej\u015b\u0107 to jedno z dzia\u0142a\u0144, prowadzonych w ramach reorganizacji firmy ukierunkowanej na obni\u017cenie koszt\u00f3w i zwi\u0119kszenie konkurencyjno\u015bci. Oferowane pracownikom warunki odej\u015bcia Opel okre\u015bla jako \u201ebardzo atrakcyjne\u201d.", "Opel Manufacturing Poland zatrudnia ponad 3 tys. os\u00f3b, w wi\u0119kszo\u015bci w fabryce samochod\u00f3w w Gliwicach. Og\u0142oszone w tym roku decyzje w sprawie uruchomienia produkcji silnik\u00f3w w zak\u0142adzie w Tychach powoduj\u0105, \u017ce przechodzi tam cz\u0119\u015b\u0107 pracownik\u00f3w.", "W ub. roku fabryka w Gliwicach wyprodukowa\u0142a ponad 165,2 tys. samochod\u00f3w, o 18 proc. mniej ni\u017c w rekordowym dla zak\u0142adu 2016 r., kiedy w Gliwicach powsta\u0142o ponad 201,2 tys. aut. Jak t\u0142umaczono, na spadek liczby wytworzonych aut wp\u0142yn\u0105\u0142 w du\u017cym stopniu Brexit, co wi\u0105\u017ce si\u0119 z tym, i\u017c rynek brytyjski jest jednym z najwa\u017cniejszych dla wytwarzanego w Gliwicach Opla Astry.", "Opel Manufacturing Poland to cz\u0119\u015b\u0107 europejskiej sp\u00f3\u0142ki Opel, kt\u00f3ra w ub. roku zosta\u0142a przej\u0119ta od ameryka\u0144skiego General Motors przez francusk\u0105 grup\u0119 PSA, w\u0142a\u015bciciela marek Citroen i Peugeot. W listopadzie ub. roku nowy w\u0142a\u015bciciel przedstawi\u0142 plan dla Opla pod nazw\u0105 PACE!, zak\u0142adaj\u0105cy m.in. utrzymanie wszystkich europejskich zak\u0142ad\u00f3w tej firmy, popraw\u0119 jej konkurencyjno\u015bci oraz wzmocnienie pozycji rynkowej i osi\u0105gni\u0119cie prognozowanych zysk\u00f3w.", "W marcu Grupa PSA potwierdzi\u0142a, \u017ce w 2019 r. rozpocznie wytwarzanie silnik\u00f3w benzynowych PureTech w nale\u017c\u0105cej do Opla fabryce w Tychach, gdzie od kilku lat nie by\u0142a prowadzona produkcja. Tyska fabryka ko\u0144czy obecnie przygotowania do jej uruchomienia \u2013 zmodernizowano infrastruktur\u0119 zak\u0142adu, powi\u0119kszono powierzchni\u0119 produkcyjn\u0105, ca\u0142kowicie wymieniono maszyny i urz\u0105dzenia. (PAP)", "autor: Marek B\u0142o\u0144ski", "mab/ je/"]}
{"url": "https://www.bankier.pl/moto/koniec-dobrej-passy-w-motoryzacji-polacy-kupili-znacznie-mniej-aut-582/", "title": ["Koniec dobrej passy w motoryzacji. Polacy kupili znacznie mniej aut"], "lead": ["To ju\u017c jest koniec. Nowe samochody sprzeda\u0142y si\u0119 gorzej ni\u017c w analogicznym miesi\u0105cu ubieg\u0142ego roku. To oznacza przerwanie 41-miesi\u0119cznej passy, kt\u00f3ra szczeg\u00f3lnie w ostatnim roku pompowa\u0142a portfele producent\u00f3w bran\u017cy motoryzacyjnej."], "text": ["To ju\u017c jest koniec. Nowe samochody sprzeda\u0142y si\u0119 gorzej ni\u017c w analogicznym miesi\u0105cu ubieg\u0142ego roku. To oznacza przerwanie 41-miesi\u0119cznej passy, kt\u00f3ra szczeg\u00f3lnie w ostatnim roku pompowa\u0142a portfele producent\u00f3w bran\u017cy motoryzacyjnej.", "(YAY Foto)", "Spadek by\u0142 o tyle wy\u017cszy, \u017ce sierpie\u0144 by\u0142 rekordowym miesi\u0105cem polskiego rynku motoryzacyjnego. Po raz pierwszy w Polsce zarejestrowano wtedy 56\u00a0701 osob\u00f3wek w ci\u0105gu zaledwie 30 dni \u2013 to oznacza, \u017ce urz\u0119dnicy rejestrowali grubo ponad 2000 samochod\u00f3w dziennie. Po tych rekordach nie ma ju\u017c \u015bladu. We wrze\u015bniu w Polsce kupiono o po\u0142ow\u0119 nowych samochod\u00f3w mniej wzgl\u0119dem poprzedniego miesi\u0105ca \u2013 wynika z danych Polskiego Zwi\u0105zku Przemys\u0142u Motoryzacyjnego.", "\u2013 Po rekordowych wynikach w sierpniu br. we wrze\u015bniu zgodnie z oczekiwaniami zarejestrowano du\u017co mniejsz\u0105 liczb\u0119 pojazd\u00f3w \u2013 czytamy w raporcie. \u201eBrak zaskoczenia\u201d wynika z tego, \u017ce za lwi\u0105 cz\u0119\u015b\u0107 sierpniowego wyniku odpowiadali sami dealerzy (ok. 80 proc.), kt\u00f3rzy rejestrowali samochodu na pot\u0119g\u0119 na siebie, \u017ceby zd\u0105\u017cy\u0107 przed nowymi wymogami sprzeda\u017cy samochod\u00f3w w Unii Europejskiej. Mowa oczywi\u015bcie o ", ". Mia\u0142o to uchroni\u0107 ich przed wycofaniem pojazd\u00f3w z rynku i umo\u017cliwi\u0107 ich sprzeda\u017c w nowym porz\u0105dku prawnym.", "Przypomnijmy, \u017ce dok\u0142adnie ", ". St\u0105d olbrzymie wzrosty sprzeda\u017cy dwuko\u0142owych pojazd\u00f3w na koniec roku, tu\u017c przed wej\u015bciem w \u017cycie nowych wymog\u00f3w. Dotyczy\u0142o to zar\u00f3wno motocykli (wdro\u017cenie w 2017 r.) i motorower\u00f3w rok p\u00f3\u017aniej.", "Nowe wymogi dla samochod\u00f3w sprawi\u0142y, \u017ce we wrze\u015bniu zarejestrowano ju\u017c tylko 27\u00a0312 osob\u00f3wek. W tym tylko 7001 szt. pochodzi\u0142o z rejestracji przez klient\u00f3w indywidualnych. Mimo spadk\u00f3w, czo\u0142\u00f3wka sprzeda\u017cy nadal utrzyma\u0142a swoje pozycje z poprzednich miesi\u0119cy.", "Liczba pierwszych rejestracji nowych samochod\u00f3w osobowych we wrze\u015bniu 2018 r. w Polsce \u2013 klienci indywidualni", "W\u015br\u00f3d klient\u00f3w indywidualnych wci\u0105\u017c najlepiej sprzedaje si\u0119 dacia duster \u2013 model zanotowa\u0142 tylko 5-proc. spadek. Na drugie miejscu by\u0142a skoda fabia (jako jeden z niewielu samochod\u00f3w sprzeda\u0142 si\u0119 lepiej), a toyota auris utrzyma\u0142a ostatnie miejsce podium pomimo spadku o 28 proc. Na og\u00f3lnych spadkach kilka modeli wybroni\u0142o si\u0119 ze spor\u0105 nadwy\u017ck\u0105 \u2013 kia stoniq i skoda karoq sprzeda\u0142y si\u0119 dwukrotnie lepiej ni\u017c w mocnym sierpniu.", "Liczba pierwszych rejestracji nowych samochod\u00f3w osobowych we wrze\u015bniu 2018 r. w Polsce \u2013 firmy", "Firmy nadal inwestowa\u0142y najch\u0119tniej w skody \u2013 octavi\u0119 (1101 szt.) i fabi\u0119 (956 szt.). Trzecie miejsce zaj\u0105\u0142 ford focus, a TOP5 uzupe\u0142ni\u0142y toyoty \u2013 yaris i auris. W sprzeda\u017cy aut na firm\u0119, ze wzgl\u0119du na gigantyczny spadek sprzeda\u017cy og\u00f3\u0142em, trudniej jednak by\u0142o wybroni\u0107 si\u0119 konkretnym modelem. Lepiej poradzi\u0142o sobie tylko volvo xc60 (73 proc.) i kia cee\u2019d (26,5 proc.). Pozosta\u0142e modele notowa\u0142y spadki sprzeda\u017cy przekraczaj\u0105ce nawet po\u0142ow\u0119 tego, co uda\u0142o si\u0119 wypracowa\u0107 w sierpniu."]}
{"url": "https://www.bankier.pl/moto/wiekszosc-panstw-ue-za-bardziej-ambitnymi-celami-redukcji-co2-dla-aut-603/", "title": ["Wi\u0119kszo\u015b\u0107 pa\u0144stw UE za bardziej ambitnymi celami redukcji CO2 dla aut"], "lead": ["Od 25 do nawet 50 proc. \u2013 takie propozycje ustanowienia celu redukcji emisji CO2 dla samochod\u00f3w osobowych i dostawczych na 2030 r. pada\u0142y podczas wtorkowej debaty ministr\u00f3w \u015brodowiska pa\u0144stw UE w Luksemburgu. Austriacka prezydencja chce zbli\u017ca\u0107 stanowiska."], "text": ["Od 25 do nawet 50 proc. \u2013 takie propozycje ustanowienia celu redukcji emisji CO2 dla samochod\u00f3w osobowych i dostawczych na 2030 r. pada\u0142y podczas wtorkowej debaty ministr\u00f3w \u015brodowiska pa\u0144stw UE w Luksemburgu. Austriacka prezydencja chce zbli\u017ca\u0107 stanowiska.", "Ambitnym celem dla Rady ds. \u015brodowiska ma by\u0107 wypracowanie podej\u015bcia og\u00f3lnego, czyli stanowiska ws. propozycji Komisji Europejskiej w tej sprawie. Krok taki wykona\u0142 ju\u017c Parlament Europejski proponuj\u0105c ustanowienie celu redukcji na poziomie 40 proc. Komisja Europejska zaproponowa\u0142a wcze\u015bniej by cel wynosi\u0142 30 proc.", "Wielu ministr\u00f3w opowiadaj\u0105cych si\u0119 we wtorek za wy\u017cszymi celami powo\u0142ywa\u0142o si\u0119 na poniedzia\u0142kowy raport Mi\u0119dzyrz\u0105dowego Panelu ds. Zmian Klimatu (IPCC), kt\u00f3ry wskazuje na konieczno\u015b\u0107 podj\u0119cia dzia\u0142a\u0144, by ograniczy\u0107 wzrost temperatury do 1,5 stopnia Celsjusza w por\u00f3wnaniu do epoki przedindustrialnej.", "\u201eRaport IPCC z pewno\u015bci\u0105 wszystkich nas obudzi\u0142. (\u2026) Mo\u017cemy cos zrobi\u0107 w tym zakresie, mamy \u015brodki, \u017ceby powstrzymywa\u0107 zmiany klimatyczne i budowa\u0107 zr\u00f3wnowa\u017con\u0105 przysz\u0142o\u015b\u0107\u201d \u2013 podkre\u015bla\u0142a holenderska minister ds. infrastruktury i zarz\u0105dzania wod\u0105 Stientje van Veldhoven.", "Krytykowa\u0142a 30-procentowy cel redukcji emisji CO2 dla samochod\u00f3w zaproponowany przez KE. \u201eW tej propozycji 7 z 10 pojazd\u00f3w w 2030 r., a m\u00f3wimy tylko o nowych pojazdach wchodz\u0105cych na rynek, nadal b\u0119dzie nap\u0119dzanych przez paliwa kopalniane. Te samochody b\u0119d\u0105 na drogach jeszcze przez 20 lat. Teraz decydujemy o tym co b\u0119dzie na drogach w 2050 r.\u201d \u2013 wskazywa\u0142a.", "Szwedzka minister \u015brodowiska Karolina Skog m\u00f3wi\u0142a, \u017ce raport IPCC pokazuje, \u017ce ani propozycja KE, ani kompromis przedstawiony przez prezydencje (35 proc.) nie s\u0105 wystarczaj\u0105ce. Jak przekonywa\u0142a poziom musi zosta\u0107 podniesiony do 50 proc. na 2030 r. oraz 25 proc. na 2025 r. Zwraca\u0142a uwag\u0119, \u017ce w Szwecji jest bardzo du\u017co miejsc pracy w przemy\u015ble samochodowym, ale \u2013 jak przekonywa\u0142a \u2013 nie ma sprzeczno\u015bci pomi\u0119dzy ich utrzymaniem, a zwi\u0119kszeniem cel\u00f3w redukcji.", "R\u00f3wnie\u017c W\u0142ochy, Wielka Brytania, Francja i Hiszpania, mimo, \u017ce maj\u0105 rozbudowany przemys\u0142 motoryzacyjny, opowiedzia\u0142y si\u0119 za ambitnym podej\u015bciem do ograniczania emisji przez samochody.", "\u201eJeste\u015bmy du\u017cym \u015bwiatowym producentem samochod\u00f3w, wiemy, \u017ce dostosowanie si\u0119 do tych cel\u00f3w b\u0119dzie dla nas du\u017cym wysi\u0142kiem, ale producenci i konsumenci s\u0105 zdecydowani przezwyci\u0119\u017cy\u0107 te problemy. Na 2030 r. nale\u017cy wyznaczy\u0107 cel ambitny, 40-procentowy\u201d \u2013 podkre\u015bla\u0142 minister \u015brodowiska W\u0142och Sergio Costa.", "Jego francuski odpowiednik Francois de Rugy zwraca\u0142 uwag\u0119, \u017ce sektor transportu jest jedynym, w kt\u00f3rym emisje gaz\u00f3w cieplarnianych ca\u0142y czas rosn\u0105. Dlatego \u2013 argumentowa\u0142 \u2013 nale\u017cy na\u0142o\u017cy\u0107 na niego ograniczenie, by wyznaczy\u0107 kierunek redukowania tych emisji. Pary\u017c opowiedzia\u0142 si\u0119 za 40 procentowym celem na 2030 r.", "Ni\u017cszego, 30-procentowego progu chce Berlin. \u201eChcemy zachowa\u0107 rentowno\u015b\u0107 sektora motoryzacyjnego\u201d \u2013 o\u015bwiadczy\u0142a minister \u015brodowiska Niemiec Svenja Schulze. Jeszcze ni\u017cszego pu\u0142apu domaga\u0142y si\u0119 Czechy wskazuj\u0105c, \u017ce redukcja w 2030 r. powinna wynosi\u0107 25 proc. Wicepremier i minister \u015brodowiska tego kraju Richard Brabec wskazywa\u0142, \u017ce ceny samochod\u00f3w nisko lub zeroemisyjnych b\u0119d\u0105 wy\u017csze ni\u017c tych, kt\u00f3re przewa\u017caj\u0105 w produkcji teraz, co mo\u017ce utrudni\u0107 dost\u0119p do nich.", "Polski minister \u015brodowiska Henryk Kowalczyk zaproponowa\u0142, aby producenci, kt\u00f3rzy wprowadzaliby nowoczesne, nisko i zeroemisyjne samochody na rynki, gdzie si\u0142a nabywcza konsument\u00f3w jest ni\u017csza ni\u017c w Europie Zachodniej otrzymywali specjalne premie. Podkre\u015bli\u0142, \u017ce Polska popiera 30-procentowy cel redukcji jaki za\u0142o\u017cy\u0142a KE.", "Z kolei minister \u015brodowiska Litwy Kestutis Navickas proponowa\u0142 wprowadzenie \u015brodk\u00f3w, kt\u00f3re s\u0142u\u017cy\u0142by ograniczeniu importu mniej przyjaznych dla \u015brodowiska samochod\u00f3w u\u017cywanych. \u201eNa Litwie 40 proc. emisji poza systemem ETS pochodzi z sektora transportu. Co roku nast\u0119puje tu \u015bredni wzrost o 5,7 proc. dlatego bardziej ambitne cele dla pojazd\u00f3w s\u0105 niezb\u0119dne\u201d \u2013 przekonywa\u0142. Jak argumentowa\u0142 konieczne jest przes\u0142anie wyra\u017anego sygna\u0142u do przemys\u0142u motoryzacyjnego, kt\u00f3ry poka\u017ce, \u017ce przej\u015bcie na technologie niskoemisyjne jest niezb\u0119dne.", "Prowadz\u0105ca obrady austriacka minister ds. minister rolnictwa, le\u015bnictwa, \u015brodowiska, gospodarki wodnej i turystyki Elisabeth Koestinger apelowa\u0142a do stolic, by wykaza\u0142y si\u0119 maksymaln\u0105 elastyczno\u015bci\u0105, tak by jeszcze w czasie wtorkowego posiedzenia uda\u0142o si\u0119 wypracowa\u0107 stanowisko w tej prawie. Nieoficjalnie dyplomaci z Wiednia zapowiadali, \u017ce w razie braku konsensusu przeprowadz\u0105 g\u0142osowanie w tej sprawie. Posiedzenie w zwi\u0105zku z negocjacjami mo\u017ce si\u0119 przeci\u0105gn\u0105\u0107 do p\u00f3\u017anego wieczora.", "Krzysztof Strz\u0119pka (PAP)", "stk/ cyk/ lm/"]}
{"url": "https://www.bankier.pl/moto/olej-napedowy-tak-samo-drogi-jak-benzyna-458/", "title": ["Olej nap\u0119dowy tak samo drogi jak benzyna"], "lead": ["Od kilku tygodni na polskim rynku paliw mamy do czynienia z interesuj\u0105c\u0105 anomali\u0105. Podczas gdy notowania ropy naftowej id\u0105 ostro w g\u00f3r\u0119, detaliczne ceny benzyny pozostaj\u0105 sta\u0142e. Podro\u017ca\u0142 za to olej nap\u0119dowy, kt\u00f3ry kosztuje ju\u017c tyle samo co benzyna."], "text": ["Od kilku tygodni na polskim rynku paliw mamy do czynienia z interesuj\u0105c\u0105 anomali\u0105. Podczas gdy notowania ropy naftowej id\u0105 ostro w g\u00f3r\u0119, detaliczne ceny benzyny pozostaj\u0105 sta\u0142e. Podro\u017ca\u0142 za to olej nap\u0119dowy, kt\u00f3ry kosztuje ju\u017c tyle samo co benzyna.", "(fot. Adam Che\u0142stowski / FORUM)", "Mijaj\u0105cy tydzie\u0144 przyni\u00f3s\u0142 stabilizacj\u0119 ", " ceny detalicznej benzyny bezo\u0142owiowej 95 na poziomie 5,11 z\u0142 \u2013 wynika z danych BM Reflex. Oznacza to, \u017ce od lipca \u015brednia cena tego paliwa nie zmienia\u0142a si\u0119 wi\u0119cej ni\u017c o jeden grosz z tygodnia na tydzie\u0144. W efekcie mamy stabilizacj\u0119 w przedziale 5,08-5,12 z\u0142/l.", "Jest to o tyle zaskakuj\u0105ce, \u017ce od po\u0142owy sierpnia kurs ropy Brent podskoczy\u0142 z 70 USD do przesz\u0142o 86 USD za bary\u0142k\u0119. Cena ropy wyra\u017cona w polskich z\u0142otych podnios\u0142a si\u0119 z ok. 270 z\u0142 za bary\u0142k\u0119 na pocz\u0105tku sierpnia do 323 z\u0142 w pi\u0105tek, 5 pa\u017adziernika. Notowania ropy wyra\u017cone zar\u00f3wno w PLN, jak i USD utrzymuj\u0105 si\u0119 na najwy\u017cszych poziomach od 4 lat, co uderza w mar\u017ce rafinerii, o czym kilka dni temu informowa\u0142 PKN Orlen. \u201eModelowa mar\u017ca downstream PKN Orlen we wrze\u015bniu 2018 roku spad\u0142a do 10,4 USD na bary\u0142ce z 14,3 USD w sierpniu\u201d \u2013 ", ".", "Producenci najwyra\u017aniej obawiaj\u0105 si\u0119 przerzuci\u0107 rosn\u0105ce koszty zakupu surowca na klient\u00f3w detalicznych. Nie maj\u0105 jednak takich opor\u00f3w w przypadku oleju nap\u0119dowego. W mijaj\u0105cym tygodniu \u015brednia tego paliwa podnios\u0142a si\u0119 o cztery grosze na litrze, do 5,11 z\u0142. W rezultacie ", "Sam olej nap\u0119dowy osi\u0105gn\u0105\u0142 najwy\u017csz\u0105 \u015bredni\u0105 cen\u0119 od pa\u017adziernika 2014 roku. Analitycy DM Reflex zwracaj\u0105 uwag\u0119 na fakt, \u017ce na rynku hurtowym ceny ON osi\u0105gn\u0119\u0142y najwy\u017cszy poziom od wrze\u015bnia 2013 roku. Wtedy litr \u201ediesla\u201d na polskich stacjach kosztowa\u0142 \u015brednio ok. 5,50 z\u0142.", "\u2013 W por\u00f3wnaniu do analogicznego okresu roku poprzedniego za paliwa p\u0142acimy wi\u0119cej odpowiednio: za benzyny o 50 gr/l, diesla \u2013 66 gr/l i za LPG \u2013 37 gr/l \u2013 obliczyli eksperci DM Reflex. \u2013 Obecnie wzrosty cen paliw powinny wyhamowa\u0107, ale na wi\u0119ksz\u0105 korekt\u0119 spadkow\u0105 p\u00f3ki co nie mo\u017cemy liczy\u0107 \u00a0\u2013 dodaj\u0105."]}
{"url": "https://www.bankier.pl/moto/policja-zniesienie-obowiazku-posiadania-dowodu-rejestracyjnego-nie-wydluza-czasu-kontroli-272/", "title": ["Policja: zniesienie obowi\u0105zku posiadania dowodu rejestracyjnego nie wyd\u0142u\u017ca czasu kontroli"], "lead": ["Wi\u0119kszo\u015b\u0107 ludzi i tak wozi dow\u00f3d rejestracyjny przy sobie, teraz po prostu nie jest wymagany \u2013 podkre\u015bli\u0142 w rozmowie z PAP podinsp. Rados\u0142aw Kobry\u015b z Biura Ruchu Drogowego KGP. Obywatele s\u0105 mylnie przekonani natomiast, \u017ce sprawdzanie dowodu w systemie wyd\u0142u\u017cy czas kontroli. Nie wyd\u0142u\u017cy \u2013 wskaza\u0142."], "text": ["Wi\u0119kszo\u015b\u0107 ludzi i tak wozi dow\u00f3d rejestracyjny przy sobie, teraz po prostu nie jest wymagany \u2013 podkre\u015bli\u0142 w rozmowie z PAP podinsp. Rados\u0142aw Kobry\u015b z Biura Ruchu Drogowego KGP. Obywatele s\u0105 mylnie przekonani natomiast, \u017ce sprawdzanie dowodu w systemie wyd\u0142u\u017cy czas kontroli. Nie wyd\u0142u\u017cy \u2013 wskaza\u0142.", "fot. Anatol Chomicz/Forum", "W zwi\u0105zku ze zniesieniem obowi\u0105zku posiadania przy sobie dowodu rejestracyjnego i polisy OC, Kobry\u015b oceni\u0142, \u017ce \u201eto nie rewolucja, tylko raczej ewolucja\u201d. \u201eFinalnie my\u015bl\u0119, \u017ce to jest tak, \u017ce wi\u0119kszo\u015b\u0107 ludzi i tak wozi dow\u00f3d rejestracyjny przy sobie\u201d \u2013 zauwa\u017cy\u0142.", "Zmiana jednak, jak doda\u0142 Kobry\u015b, wywo\u0142a\u0142a obaw\u0119 w\u015br\u00f3d obywateli, \u017ce \u201eskoro policjant ma sprawdza\u0107 dokumenty w systemie, to kontrole b\u0119d\u0105 trwa\u0142y d\u0142u\u017cej\u201d.", "Przypomnia\u0142 jednocze\u015bnie, \u017ce dotychczas policjant i tak mia\u0142 obowi\u0105zek sprawdzi\u0107 dokumenty w systemie, nawet je\u015bli fizycznie posiada\u0142 je w d\u0142oni. \u201eKontrola teraz jest praktycznie to\u017csama, je\u015bli chodzi o kontakt policjanta z systemem kontrolowania, bo zawsze funkcjonariusze mieli obowi\u0105zek sprawdzania pojazd\u00f3w pod k\u0105tem legalno\u015bci i czy nie zosta\u0142y zg\u0142oszone jako utracone\u201d \u2013 wskaza\u0142.", "Drug\u0105 obaw\u0105, na jak\u0105 \u2013 wed\u0142ug Kobrysia \u2013 wskazuj\u0105 kierowcy, to rozstrzygni\u0119cie spraw w zakresie kolizji drogowych. \u201eTutaj najwi\u0119kszym problemem jest wiara, czy ten, kt\u00f3ry chce napisa\u0107 o\u015bwiadczenie jako sprawca, jest uczciwy\u201d \u2013 powiedzia\u0142. Zaznaczy\u0142, \u017ce obowi\u0105zek posiadania przy sobie prawa jazdy wci\u0105\u017c obowi\u0105zuje, a to, czy dany pojazd ma ubezpieczenie, mo\u017cna w ka\u017cdej chwili sprawdzi\u0107 w systemie internetowym, dost\u0119pnym dla ka\u017cdego obywatela. \u201eIstnieje przepis zobowi\u0105zuj\u0105cy uczestnik\u00f3w kolizji, b\u0105d\u017a wypadku, do podania innym uczestnikom swoich danych osobowych. Maj\u0105c jego dane oraz dane z systemu online mo\u017cna sprawdzi\u0107, czy sprawca w o\u015bwiadczeniu opiera si\u0119 na prawdzie\u201d \u2013 podkre\u015bli\u0142 Kobry\u015b.", "Od 1 pa\u017adziernika zniesiony zosta\u0142 obowi\u0105zek posiadania przy sobie dowodu rejestracyjnego i polisy OC. Nowel\u0119 ustawy Prawo o ruchu drogowym przygotowa\u0142o ministerstwo cyfryzacji. Teraz podczas kontroli drogowej uprawnione s\u0142u\u017cby sprawdz\u0105 dane auta w bazie Centralnej Ewidencji Pojazd\u00f3w i Kierowc\u00f3w (CEPiK), gdzie znajduj\u0105 si\u0119 informacje o poje\u017adzie i o polisie OC.", "Dow\u00f3d rejestracyjny w dalszym ci\u0105gu pozostaje obowi\u0105zuj\u0105cym dokumentem niezb\u0119dnym przy za\u0142atwianiu formalno\u015bci m.in. w Stacjach Kontroli Pojazd\u00f3w, przy sprzeda\u017cy auta lub wyje\u017adzie zagranicznym, za\u015b w\u0142a\u015bciciele pojazd\u00f3w nadal maj\u0105 obowi\u0105zek posiadania ubezpieczenia OC.(PAP)", "autor: Dorota Stelmaszczyk", "dst/ mark/"]}
{"url": "https://www.bankier.pl/moto/samochod-lecha-walesy-na-sprzedaz-za-100-tys-zl-437/", "title": ["Samoch\u00f3d Lecha Wa\u0142\u0119sy na sprzeda\u017c za 100 tys. z\u0142"], "lead": ["Je\u015bli marzyli\u015bcie kiedy\u015b o tym, by posiada\u0107 samoch\u00f3d, kt\u00f3rym niegdy\u015b je\u017adzi\u0142 prezydent Polski, to teraz macie okazj\u0119 to marzenie spe\u0142ni\u0107. W serwisie Allegro pojawi\u0142a si\u0119 niecodzienna oferta. Mo\u017cna tam kupi\u0107 auto nale\u017c\u0105ce do Lecha Wa\u0142\u0119sy. Realizacja tego marzenia nie jest jednak tania."], "text": ["Je\u015bli marzyli\u015bcie kiedy\u015b o tym, by posiada\u0107 samoch\u00f3d, kt\u00f3rym niegdy\u015b je\u017adzi\u0142 prezydent Polski, to teraz macie okazj\u0119 to marzenie spe\u0142ni\u0107. W serwisie Allegro pojawi\u0142a si\u0119 niecodzienna oferta. Mo\u017cna tam kupi\u0107 auto nale\u017c\u0105ce do Lecha Wa\u0142\u0119sy. Realizacja tego marzenia nie jest jednak tania.", "(Allegro)", "\u201eVolkswagen caravelle z histori\u0105\u201d \u2013 tak\u0105 nazw\u0119 nosi oferta sprzeda\u017cy samochodu nale\u017c\u0105cego kiedy\u015b do Wa\u0142\u0119sy. Rocznik auta to 1983, a cena\u2026 100 tys. z\u0142. \u2013 Auto do generalnego remontu, nie przedstawia warto\u015bci u\u017cytkowej, jego warto\u015bci\u0105 jest historia \u2013 czytamy w opisie oferty na Allegro.", "Jako potwierdzenie faktu, \u017ce samoch\u00f3d faktycznie nale\u017ca\u0142 wcze\u015bniej do Lecha Wa\u0142\u0119sy, sprzedaj\u0105cy opublikowa\u0142 zdj\u0119cie by\u0142ego prezydenta i jego rodziny na tle auta. Zgadzaj\u0105 si\u0119 zar\u00f3wno model, jak i rejestracja pojazdu.", "Warto\u015b\u0107 volkswagena T3 caravelle z 1983 roku to dzi\u015b kilkana\u015bcie-kilkadziesi\u0105t tysi\u0119cy z\u0142otych.", "A\u015a"]}
{"url": "https://www.bankier.pl/moto/produkcja-samochodow-w-polsce-mocno-w-dol-641/", "title": ["Produkcja samochod\u00f3w w Polsce mocno w d\u00f3\u0142"], "lead": ["W samym sierpniu z fabryk wyjecha\u0142o zaledwie 17 tys. aut osobowych, czyli a\u017c o 31 proc. mniej ni\u017c przed rokiem."], "text": ["W samym sierpniu z fabryk wyjecha\u0142o zaledwie 17 tys. aut osobowych, czyli a\u017c o 31 proc. mniej ni\u017c przed rokiem."]}
{"url": "https://www.bankier.pl/moto/elon-musk-musi-zrezygnowac-z-funkcji-prezesa-tesli-373/", "title": ["Elon Musk musi zrezygnowa\u0107 z funkcji prezesa Tesli"], "lead": [], "text": ["Na mocy porozumienia zrezygnuje ze swojej funkcji prezesa rady dyrektor\u00f3w (ang. chairman of the board of directors), wci\u0105\u017c jednak b\u0119dzie m\u00f3g\u0142 w niej zasiada\u0107. Pozostanie te\u017c dyrektorem generalnym firmy (ang. CEO). Na zrezygnowanie z funkcji prezesa ma 45 dni od 29 wrze\u015bnia. Musk zgodzi\u0142 si\u0119 na warunek, w kt\u00f3rym zabrania mu si\u0119 ponownego obj\u0119cia tej funkcji przez trzy lata.", "Zgodnie z porozumieniem Musk oraz sp\u00f3\u0142ka Tesla musz\u0105 zap\u0142aci\u0107 po 20 mln dolar\u00f3w grzywny. Tesla musi tak\u017ce mianowa\u0107 dw\u00f3ch niezale\u017cnych dyrektor\u00f3w do rady sp\u00f3\u0142ki i utworzy\u0107 nowy komitet niezale\u017cnych dyrektor\u00f3w oraz wdro\u017cy\u0107 procedury, kt\u00f3re pozwol\u0105 utrzyma\u0107 w ryzach uwielbiaj\u0105cego tweetowa\u0107 za\u0142o\u017cyciela Tesli.", "Cz\u0119\u015b\u0107 porozumienia zak\u0142ada, \u017ce Musk nie musi zaprzecza\u0107 lub potwierdza\u0107 zarzut\u00f3w skierowanych przeciwko niemu przez SEC.", "Szybka decyzja Komisji to ulga dla inwestor\u00f3w, kt\u00f3rzy obawiali si\u0119 d\u0142ugiego i wyniszczaj\u0105cego dla sp\u00f3\u0142ki post\u0119powania. Ameryka\u0144ski nadz\u00f3r finansowy wszcz\u0105\u0142 w czwartek post\u0119powanie przeciwko dzia\u0142aniom prezesa sp\u00f3\u0142ki Tesla Elona Muska. Zdaniem SEC, Musk mia\u0142 wprowadzi\u0107 inwestor\u00f3w w b\u0142\u0105d, gdy na pocz\u0105tku sierpnia og\u0142osi\u0142 na Twitterze, \u017ce ma zapewnione fundusze na zdj\u0119cie sp\u00f3\u0142ki z gie\u0142dy po cenie 420 USD za walor (ok. 273 USD w pi\u0105tek).", "Po tych wpisach akcje sp\u00f3\u0142ki posz\u0142y w g\u00f3r\u0119 o ponad 9 proc. Zapewnienia okaza\u0142y si\u0119 jednak nieprawd\u0105, ale cz\u0119\u015b\u0107 inwestor\u00f3w uwierzy\u0142a we wpisy Muska.", "Musk po kalkulacjach medi\u00f3w, wed\u0142ug kt\u00f3rych musia\u0142by przeznaczy\u0107 na ca\u0142\u0105 operacj\u0119 70 mld dolar\u00f3w, szybko zmieni\u0142 stanowisko.\u00a0", ". Zak\u0142ada\u0142, \u017ce dwie trzecie z nich dalej b\u0119dzie wspiera\u0142o sp\u00f3\u0142k\u0119 w ramach funduszu za\u0142o\u017conego na finansowanie kolejnych inwestycji.", "Po spotkaniach z rad\u0105 dyrektor\u00f3w\u00a0", "\u00a0ale\u00a0", ".", "Na stanowisku dyrektora generalnego Musk nadal b\u0119dzie odpowiedzialny za dzia\u0142ania Tesli. Ca\u0142o\u015b\u0107 porozumienia udost\u0119pniona dzi\u0119ki serwisowi TechCrunch.", " by ", " on Scribd", "\nJakub Krze\u015bnicki, Mateusz Gawin Bankier.pl", "\nzm/ PAP"]}
{"url": "https://www.bankier.pl/moto/350-euro-mandatu-za-wjazd-samochodem-z-silnikiem-diesla-do-brukseli-632/", "title": ["350 euro mandatu za wjazd samochodem z silnikiem Diesla do Brukseli"], "lead": ["Od poniedzia\u0142ku ka\u017cdy, kto wjedzie do Brukseli samochodem z silnikiem Diesla, kt\u00f3ry zosta\u0142 zaklasyfikowany jako najbardziej zanieczyszczaj\u0105cy \u015brodowisko, zostanie ukarany mandatem w wysoko\u015bci 350 euro \u2013 informuj\u0105 belgijskie media."], "text": ["Od poniedzia\u0142ku ka\u017cdy, kto wjedzie do Brukseli samochodem z silnikiem Diesla, kt\u00f3ry zosta\u0142 zaklasyfikowany jako najbardziej zanieczyszczaj\u0105cy \u015brodowisko, zostanie ukarany mandatem w wysoko\u015bci 350 euro \u2013 informuj\u0105 belgijskie media.", "Strefa niskiej emisji dotyczy najstarszych samochod\u00f3w z silnikiem Diesla i wszystkich 19 gmin, z kt\u00f3rych sk\u0142ada si\u0119 Region Sto\u0142eczny Bruksela. Jedynymi wyj\u0105tkami s\u0105 dwa kr\u00f3tkie odcinki brukselskiej autostrady w dzielnicach Anderlecht i Watermaal-Bosvoorde.", "Dziennik \u201eLe Soir\u201d informuje, \u017ce po otrzymaniu mandatu w wysoko\u015bci 350 euro nast\u0119pna kara za ponowny wjazd do miasta b\u0119dzie mog\u0142a zosta\u0107 na\u0142o\u017cona dopiero po trzech miesi\u0105cach, co ma da\u0107 kierowcom czas na zakup nowych pojazd\u00f3w. W ci\u0105gu roku mo\u017cna zatem otrzyma\u0107 maksymalnie cztery mandaty na pojazd. Daje to w sumie nawet 1400 euro kary rocznie.", "W\u0142adze w Brukseli maj\u0105 nadziej\u0119, \u017ce do 2030 roku wprowadz\u0105 ca\u0142kowity zakaz u\u017cywania samochod\u00f3w z silnikiem Diesla.", "Samochody wje\u017cd\u017caj\u0105ce do Brukseli b\u0119d\u0105 sprawdzane za pomoc\u0105 kamer wyposa\u017conych w technologi\u0119 rozpoznawania tablic rejestracyjnych. Obecnie w stolicy Belgii dzia\u0142a 184 takich kamer, a do ko\u0144ca roku ma by\u0107 ich 300.", "W\u0142adze miasta uruchomi\u0142y specjalna stron\u0119 (http://sim.lez.brussels/vehicle-registration), na kt\u00f3rej mo\u017cna dowiedzie\u0107 si\u0119, czy wjazd do miasta nie grozi mandatem. Zakaz \u2013 jak informuje telewizja VRT \u2013 dotyczy samochod\u00f3w z silnikami Diesla, kt\u00f3re klasyfikowane s\u0105 jako spe\u0142niaj\u0105ce norm\u0119 emisji Euro 0 albo Euro 1.", "Od pocz\u0105tku 2019 roku przepisy zostan\u0105 jeszcze bardziej zaostrzone. Zabroniony b\u0119dzie wjazd do miasta samochodami benzynowymi skatalogowanymi w kategoriach Euro 0 albo Euro 1, jak r\u00f3wnie\u017c pojazdami z silnikiem Diesla w kategorii Euro 2.", "Z Brukseli \u0141ukasz Osi\u0144ski (PAP)", "luo/ mobr/ ap/"]}
{"url": "https://www.bankier.pl/moto/niemcy-politycy-zastanawiaja-sie-nad-rozwiazaniem-kryzysu-dieslowskiego-590/", "title": ["Niemcy: politycy zastanawiaj\u0105 si\u0119 nad rozwi\u0105zaniem kryzysu dieslowskiego"], "lead": ["Partie niemieckiej koalicji rz\u0105dowej rozpocz\u0119\u0142y w poniedzia\u0142ek w urz\u0119dzie kanclerskim w Berlinie rozmowy na temat metod przezwyci\u0119\u017cenia kryzysu wok\u00f3\u0142 samochod\u00f3w z silnikami Diesla, zagro\u017conych zakazami wjazdu do kolejnych miast w Niemczech."], "text": ["Partie niemieckiej koalicji rz\u0105dowej rozpocz\u0119\u0142y w poniedzia\u0142ek w urz\u0119dzie kanclerskim w Berlinie rozmowy na temat metod przezwyci\u0119\u017cenia kryzysu wok\u00f3\u0142 samochod\u00f3w z silnikami Diesla, zagro\u017conych zakazami wjazdu do kolejnych miast w Niemczech.", "W spotkaniu bior\u0105 udzia\u0142 kanclerz i przewodnicz\u0105ca Unii Chrze\u015bcija\u0144sko-Demokratycznej (CDU) Angela Merkel, lider bawarskiej Unii Chrze\u015bcija\u0144sko-Spo\u0142ecznej (CSU) Horst Seehofer, przewodnicz\u0105ca Socjaldemokratycznej Partii Niemiec (SPD) Andrea Nahles, szef chadeckiej frakcji parlamentarnej Ralph Brinkhaus oraz przewodnicz\u0105cy grupy krajowej CSU Alexander Dobrindt. Obecni s\u0105 tak\u017ce wicekanclerz i minister finans\u00f3w Olaf Scholz z SPD, minister transportu Andreas Scheuer z CSU oraz minister gospodarki Peter Altmaier z CDU.", "Jeszcze przed spotkaniem Scheuer przedstawi\u0142 konkretne propozycje niemieckich producent\u00f3w dla w\u0142a\u015bcicieli starszych samochod\u00f3w z silnikami wysokopr\u0119\u017cnymi. Za wymian\u0119 na nowe, uwzgl\u0119dniaj\u0105ce aktualne normy czysto\u015bci spalin pojazdy BMW chce im zaoferowa\u0107 premie po 6 tys. euro, w przypadku Volkswagena ma to by\u0107 od 4 do 8 tys. euro, a w przypadku Daimlera do 5 tys. euro.", "SPD domaga si\u0119 jednak, by koalicja zatwierdzi\u0142a tak\u017ce postulat modyfikowania starszych silnik\u00f3w, ale na razie nie wiadomo, kto by\u0142by za to odpowiedzialny i kto mia\u0142by to finansowa\u0107.", "dmi/ mc/"]}
{"url": "https://www.bankier.pl/moto/niemcy-volkswagen-pokryje-czesc-kosztow-modernizacji-diesli-365/", "title": ["Niemcy: Volkswagen pokryje cz\u0119\u015b\u0107 koszt\u00f3w modernizacji diesli"], "lead": [], "text": ["Rz\u0105dz\u0105ca koalicja musi jednak zdecydowa\u0107, w jaki spos\u00f3b pokry\u0107 r\u00f3\u017cnice w kwocie koszt\u00f3w modyfikacji.", "\u201eUzyskali\u015bmy zobowi\u0105zanie od Volkswagena w sprawie modernizacji silnik\u00f3w\u201d \u2013 zapewnia\u0142 Scheuer podczas internetowej rozmowy odbywaj\u0105cej si\u0119 za po\u015brednictwem serwisu Instagram.", "\u201eWprowadzenia zmian w jednostkach nap\u0119dowych b\u0119dzie kosztowa\u0107 ok. 3 tys. euro (od sztuki). VW pokryje 2,4 tys. z tej sumy. Obecnie musimy uzgodni\u0107 na forum koalicji, jak rozwi\u0105za\u0107 kwesti\u0119 tych 600 euro\u201d \u2013 t\u0142umaczy\u0142.", "Jednocze\u015bnie zapewni\u0142, \u017ce jego ugrupowanie, Unia Chrze\u015bcija\u0144sko-Spo\u0142eczna (CSU), sprzeciwia si\u0119 obci\u0105\u017cania kierowc\u00f3w kosztami modernizacji silnik\u00f3w Diesla.", "W pi\u0105tek dziennik \u201eFrankfurter Allgemeine Zeitung\u201d informowa\u0142, \u017ce niemieckie firmy motoryzacyjne mog\u0105 zaoferowa\u0107 w\u0142a\u015bcicielom starszych samochod\u00f3w z silnikami Diesla vouchery na modernizacje jednostek nap\u0119dowych. Jak t\u0142umaczono takie rozwi\u0105zanie stanowi\u0142oby kompromis mi\u0119dzy niekt\u00f3rymi z niemieckich polityk\u00f3w, a firmami motoryzacyjnymi. Ci pierwsi domagali si\u0119 od koncern\u00f3w, aby wzi\u0119\u0142y na siebie ca\u0142o\u015b\u0107 koszt\u00f3w zwi\u0105zanych z popraw\u0105 jako\u015bci emisji starych silnik\u00f3w Diesla. Producenci odrzucali te apele, t\u0142umacz\u0105c, \u017ce koszty modernizacji b\u0119d\u0105 zbyt wysokie.", "\u201eFAZ\u201d t\u0142umaczy\u0142, \u017ce vouchery trafi\u0142yby do w\u0142a\u015bcicieli niekt\u00f3rych samochod\u00f3w z silnikami Diesla, kt\u00f3re spe\u0142niaj\u0105 norm\u0119 Euro5. Pokrywa\u0142yby 80 proc. kosztu modernizacji, do maksymalnej kwoty 3 tys. euro na samoch\u00f3d. Program nie obejmowa\u0142by starszych pojazd\u00f3w \u2013 Euro4. Ich w\u0142a\u015bciciele maj\u0105 w zamian otrzyma\u0107 zach\u0119ty na zakup nowych aut. (PAP)", "lm/ kar/"]}
{"url": "https://www.bankier.pl/moto/minister-niemiec-producenci-podzieleni-ws-modernizacji-diesli-639/", "title": ["Minister Niemiec: Producenci podzieleni ws. modernizacji diesli"], "lead": ["Volkswagen pomo\u017ce w modernizacji starszych silnik\u00f3w diesla, jednak nadal pozostaje kilka kwestii do uzgodnienia z koncernem motoryzacyjnym \u2013 og\u0142osi\u0142 we wtorek niemiecki minister transportu Andreas Scheuer. Doda\u0142, \u017ce na takie dzia\u0142ania nie zgadza si\u0119 BMW."], "text": ["Volkswagen pomo\u017ce w modernizacji starszych silnik\u00f3w diesla, jednak nadal pozostaje kilka kwestii do uzgodnienia z koncernem motoryzacyjnym \u2013 og\u0142osi\u0142 we wtorek niemiecki minister transportu Andreas Scheuer. Doda\u0142, \u017ce na takie dzia\u0142ania nie zgadza si\u0119 BMW.", "Podczas wtorkowej konferencji prasowej szef resortu transportu doda\u0142, \u017ce trzeci z niemieckich koncern\u00f3w, Daimler, zapowiedzia\u0142, i\u017c rozpatrzy propozycj\u0119 dotycz\u0105c\u0105 modernizacji silnik\u00f3w Diesla. Jednocze\u015bnie firma zapewnia, \u017ce b\u0119dzie koncentrowa\u0107 si\u0119 na programie zach\u0119t handlowych w wysoko\u015bci 5 tys. euro, kt\u00f3re maj\u0105 przekona\u0107 w\u0142a\u015bcicieli starszych samochod\u00f3w z silnikami wysokopr\u0119\u017cnymi do zakupu nowszych egzemplarzy.", "Po d\u0142ugich rozmowach kanclerz Angela Merkel i przedstawiciele partii rz\u0105dz\u0105cych og\u0142osili we wczesnych godzinach porannych porozumienie ws. dzia\u0142a\u0144 na rzecz poprawy jako\u015bci powietrza w niemieckich miastach. Konsensus pozwoli unikn\u0105\u0107 wprowadzania zakazu wjazdu do centr\u00f3w kolejnych miast dla samochod\u00f3w z silnikami Diesla.", "W\u0142a\u015bciciele starszych samochod\u00f3w z silnikami Diesla w Niemczech mog\u0105 wybra\u0107 mi\u0119dzy skorzystaniem z zach\u0119t handlowych, a modyfikacj\u0105 jednostki nap\u0119dowej.", "Z informacji agencji Reutera wynika, \u017ce niemieckie koncerny motoryzacyjne zgodzi\u0142y si\u0119 zaoferowa\u0107 klientom udzia\u0142 w programie wymiany samochod\u00f3w z silnikami wysokopr\u0119\u017cnymi (spe\u0142niaj\u0105cymi standardy emisji Euro 4 i Euro 5). W tym celu oferowane b\u0119d\u0105 zach\u0119ty handlowe lub upusty.", "W\u0142a\u015bciciele diesli spe\u0142niaj\u0105cych norm\u0119 Euro5 mog\u0105 te\u017c zdecydowa\u0107 si\u0119 na modyfikacj\u0119 silnika z wykorzystaniem systemu selektywnej redukcji katalitycznej (SCR). Pozwala on na znaczne ograniczenie w silniku emisji cz\u0105stek sta\u0142ych (PM) i tlenk\u00f3w azotu (NOx). Z dokumentu po spotkaniu koalicji wynika, \u017ce koszt tej modyfikacji powinny wzi\u0105\u0107 na siebie firmy motoryzacyjne. Na realizacji tych za\u0142o\u017ce\u0144 zgadza si\u0119 VW, jednak przeciwstawia si\u0119 im BMW.", "\u201eM\u00f3wimy tu o znacz\u0105cym udziale w miliardzie (euro), kt\u00f3ry niemieccy producenci zobowi\u0105zali si\u0119 przekaza\u0107 na te modele\u201d \u2013 m\u00f3wi\u0142 Scheuer.", "W przypadku pojazd\u00f3w dostawczych i van\u00f3w wykorzystywanych w handlu rz\u0105d dofinansowuje 80 proc. kosztu modyfikacji z wykorzystaniem SCR \u2013 podaje Reuters.", "\u201eTworzymy ramy porozumienia, kt\u00f3re pozwol\u0105 unikn\u0105\u0107 wprowadzania zakaz\u00f3w wjazdu (do miast dla diesli), jednak oczekujemy, \u017ce przedstawiciele przemys\u0142u motoryzacyjnego zaoferuj\u0105 program modernizacji i zakup\u00f3w\u201d \u2013 podkre\u015bla\u0142a minister \u015brodowiska Svenja Schulze.", "\u201eW mojej ocenie przemys\u0142 motoryzacyjny ma interes w odzyskaniu dobrego wizerunku diesli\u201d \u2013 doda\u0142a.", "Wed\u0142ug oficjalnych danych w Niemczech jest 3,1 mln samochod\u00f3w z silnikami Diesla Euro 4 i 5,7 mln egzemplarzy z Euro 5. W kraju zarejestrowanych jest 46,5 mln samochod\u00f3w. (PAP)", "lm/ kar/"]}
{"url": "https://www.bankier.pl/moto/honda-ma-pecha-ponad-15-mln-aut-do-naprawy-454/", "title": ["Honda ma pecha. Ponad 1,5 mln aut do naprawy"], "lead": ["Honda musi skierowa\u0107 do serwisu \u0142\u0105cznie ponad p\u00f3\u0142tora miliona pojazd\u00f3w je\u017cd\u017c\u0105cych po drogach Stan\u00f3w Zjednoczonych, a to za spraw\u0105 dw\u00f3ch r\u00f3\u017cnych usterek zwi\u0105zanych z oprogramowaniem kamer i poduszkami powietrznymi."], "text": ["Honda musi skierowa\u0107 do serwisu \u0142\u0105cznie ponad p\u00f3\u0142tora miliona pojazd\u00f3w je\u017cd\u017c\u0105cych po drogach Stan\u00f3w Zjednoczonych, a to za spraw\u0105 dw\u00f3ch r\u00f3\u017cnych usterek zwi\u0105zanych z oprogramowaniem kamer i poduszkami powietrznymi.", "To nie by\u0142 PR-owo dobry tydzie\u0144 dla producenta hond. Media w Stanach Zjednoczonych r\u00f3wnolegle donosz\u0105 o dw\u00f3ch du\u017cych akcjach serwisowych obejmuj\u0105cych samochody tej marki.", "Pow\u00f3d pierwszej z nich jest dobrze znany w bran\u017cy \u2013 wi\u0105\u017ce si\u0119 z feralnymi poduszkami powietrznymi firmy Takata, kt\u00f3re ju\u017c wielokrotnie by\u0142y powodem akcji serwisowych samochod\u00f3w r\u00f3\u017cnych marek na ca\u0142ym \u015bwiecie (zobacz m.in. \u201e", "\u201e).", "W przypadku Hondy bie\u017c\u0105ca akcja naprawcza jest czwartym z pi\u0119ciu etap\u00f3w szeroko zakrojonej kampanii; tym razem obj\u0119to ni\u0105 oko\u0142o 1,4 mln pojazd\u00f3w w USA. Chodzi o auta marki ", "(m.in. accord, civic, cr-v)", "(m.in. mdx, zrx, tsx) wyprodukowane w latach 2001-2016. Problemem s\u0105 poduszki powietrzne zamontowane przy przednim fotelu pasa\u017cera, kt\u00f3rych wybuchni\u0119cie, jak podaje Honda, mo\u017ce prowadzi\u0107 nie tylko do powa\u017cnych obra\u017ce\u0144, ale i \u015bmierci pasa\u017cera. Telewizja CBS News poda\u0142a, \u017ce awaria poduszki sta\u0142a si\u0119 przyczyn\u0105 \u015bmierci ju\u017c 13 os\u00f3b, a kolejne 180 os\u00f3b zosta\u0142o ranne.", "Na domiar z\u0142ego w hondach doszukano si\u0119 jeszcze innej usterki. Z powodu problem\u00f3w z oprogramowaniem tylnych kamer akcj\u0105 naprawcz\u0105 obj\u0119to 232 tysi\u0105ce ", "(225,8 tys.) i hybrydowych ", "(6,2 tys.), z rocznik\u00f3w odpowiednio 2018 i 2019. Wykryto, \u017ce kamery mog\u0105 wy\u0142\u0105cza\u0107 si\u0119, zamiast pe\u0142nego obrazu na ekranie pozostawiaj\u0105c jedynie linie naprowadzaj\u0105ce np. parkuj\u0105cy pojazd. Z tego tytu\u0142u nie odnotowano dot\u0105d wypadk\u00f3w r\u00f3wnie powa\u017cnych, co w przypadku awarii poduszek powietrznych.", "Zar\u00f3wno w jednym, jak i w drugim przypadki posiadacze samochod\u00f3w nie ponios\u0105 koszt\u00f3w naprawy usterki."]}
{"url": "https://www.bankier.pl/moto/kierowcy-z-kat-b-beda-mogli-prowadzic-trojkolowe-motocykle-321/", "title": ["Kierowcy z kat. B b\u0119d\u0105 mogli prowadzi\u0107 tr\u00f3jko\u0142owe motocykle"], "lead": [], "text": ["Za przyj\u0119ciem ustawy g\u0142osowa\u0142o 424 pos\u0142\u00f3w, nikt nie by\u0142 przeciw, nikt nie wstrzyma\u0142 si\u0119 od g\u0142osu.", "Nowe przepisy wprowadzaj\u0105 mo\u017cliwo\u015bci poruszania si\u0119 motocyklem tr\u00f3jko\u0142owym osobom, kt\u00f3re maj\u0105 prawo jazdy kategorii B od co najmniej trzech lat, szczeg\u00f3lnie tym, kt\u00f3re ze wzgl\u0119du na niepe\u0142nosprawno\u015b\u0107 nie mog\u0105 odby\u0107 egzaminu na prawo jazdy kategorii A.", "Jak wskazywano w uzasadnieniu do projektu ustawy nowe przepisy \u201ezwi\u0119ksz\u0105 ilo\u015b\u0107 u\u017cytkownik\u00f3w motocykli tr\u00f3jko\u0142owych, w szczeg\u00f3lno\u015bci w\u015br\u00f3d os\u00f3b niepe\u0142nosprawnych, kt\u00f3re nie mog\u0105 zda\u0107 egzaminu na prawo jazdy kategorii A\u201d.", "Inn\u0105 zalet\u0105 ustawy ma by\u0107 wzrost popularno\u015bci motocykli tr\u00f3jko\u0142owych, co \u201emo\u017ce przyczyni\u0107 si\u0119 do zmniejszenia kork\u00f3w oraz emisji spalin, a wi\u0119c r\u00f3wnie\u017c do lepszej ochrony \u015brodowiska naturalnego\u201d \u2013 podkre\u015blano. Projektodawcy zwracali r\u00f3wnie\u017c uwag\u0119 na mo\u017cliwy wzrost sprzeda\u017cy motocykli tr\u00f3jko\u0142owych, co pozytywnie wp\u0142yn\u0119\u0142oby \u201ena rozw\u00f3j gospodarczy kraju\u201d.", "\u201eTechnika jazdy motocyklem tr\u00f3jko\u0142owym jest zdecydowania bardziej zbli\u017cona do sposobu jazdy samochodem ni\u017c motocyklem jedno\u015bladowym. Skoro ustawodawca stwierdzi\u0142, \u017ce do jazdy motocyklem do mocy 11 kW wystarczy prawo jazdy kategorii B, tym bardziej to samo prawo jazdy powinno by\u0107 wystarczaj\u0105ce do prowadzenia wszelkiego rodzaju motocykli tr\u00f3jko\u0142owych\u201d \u2013 napisano w uzasadnieniu.", "Poparcie dla projektu ustawy zadeklarowa\u0142y wcze\u015bniej wszystkie kluby.", "Obecnie zgodnie z ustaw\u0105 o kieruj\u0105cych pojazdami uprawnienie do kierowania ka\u017cdym typem motocykla tr\u00f3jko\u0142owego przys\u0142uguje wy\u0142\u0105cznie posiadaczowi prawa jazdy kategorii A, pod warunkiem uko\u0144czenia przez niego 21. roku \u017cycia. Natomiast prawo jazdy kategorii A1 i A2 uprawnia do prowadzenia motocykli tr\u00f3jko\u0142owych o mocy nieprzekraczaj\u0105cej 15 kW pod warunkiem uko\u0144czenia przez kieruj\u0105cego 21. roku \u017cycia.", "Prawo jazdy kategorii B uprawnia natomiast do kierowania motocyklem o pojemno\u015bci skokowej silnika nieprzekraczaj\u0105cej 125 cm3, mocy nieprzekraczaj\u0105cej 11 kW i stosunku mocy do masy w\u0142asnej nieprzekraczaj\u0105cym 0,1 kW/kg, pod warunkiem, \u017ce ma si\u0119 prawo jazdy kategorii B od co najmniej trzech lat.", "Ustawa wejdzie w \u017cycie po up\u0142ywie 30 dni od dnia jej og\u0142oszenia.(PAP)", "autor: Marcin Chomiuk"]}
{"url": "https://www.bankier.pl/moto/zaklad-volkswagena-we-wrzesni-ma-pierwsza-dyrektor-w-historii-koncernu-481/", "title": ["Zak\u0142ad Volkswagena we Wrze\u015bni ma pierwsz\u0105 dyrektor w historii koncernu"], "lead": ["Christiane Engel zosta\u0142a nowym dyrektorem zak\u0142adu Volkswagen Pozna\u0144 we Wrze\u015bni. Jest pierwsz\u0105 w historii koncernu kobiet\u0105 pe\u0142ni\u0105c\u0105 tak\u0105 funkcji."], "text": ["Christiane Engel zosta\u0142a nowym dyrektorem zak\u0142adu Volkswagen Pozna\u0144 we Wrze\u015bni. Jest pierwsz\u0105 w historii koncernu kobiet\u0105 pe\u0142ni\u0105c\u0105 tak\u0105 funkcji.", "Sp\u00f3\u0142ka Volkswagen Pozna\u0144 poda\u0142a w \u015brod\u0119, \u017ce dotychczasowy szef zak\u0142adu we Wrze\u015bni, Ralf Nitzschke, b\u0119dzie teraz kierowa\u0142 strategicznym projektem \u201eKooperacje dla Volkswagen Pozna\u0144\u201d. Christiane Engel by\u0142a dot\u0105d kierownikiem organizacji pracy i in\u017cynierii przemys\u0142owej w marce Volkswagen Samochody U\u017cytkowe.", "\u201eWraz z obj\u0119ciem stanowiska dyrektora zak\u0142adu przez Christiane Engel, Volkswagen Pozna\u0144 mo\u017ce poszczyci\u0107 si\u0119 ju\u017c drug\u0105 kobiet\u0105 obok Jolanty Musielak, cz\u0142onka zarz\u0105du ds. personalnych, zajmuj\u0105c\u0105 wysokie stanowisko kierownicze w sp\u00f3\u0142ce. Tym samym odsetek kobiet w wy\u017cszej kadrze mened\u017cerskiej wzr\u00f3s\u0142 i wynosi obecnie 28 proc. podkre\u015bli\u0142 prezes Volkswagen Pozna\u0144 Jens Ocksen.", "Cz\u0142onek zarz\u0105du ds. personalnych w Volkswagen Samochody U\u017cytkowe Thomas Edig podkre\u015bli\u0142, \u017ce Christiane Engel jako pierwsza kobieta w historii Volkswagen AG pe\u0142ni\u0107 b\u0119dzie funkcj\u0119 dyrektora zak\u0142adu.", "\u201eDzi\u0119ki temu r\u00f3wnie\u017c na zewn\u0105trz stanie si\u0119 widoczne, \u017ce stawiamy na r\u00f3\u017cnorodno\u015b\u0107 oraz know-how kobiet i \u017ce szczeg\u00f3lnie w obszarach technicznych wspieramy ich zaanga\u017cowanie\u201d \u2013 powiedzia\u0142.", "Christiane Engel jest dyplomowanym in\u017cynierem, jest zwi\u0105zana z Volkswagenem od 1992 roku. Od roku 2012 pracuje w marce Volkswagen Samochody U\u017cytkowe, gdzie dot\u0105d sprawowa\u0142a funkcj\u0119 kierownika organizacji pracy i in\u017cynierii przemys\u0142owej.", "VW Crafter we Wrze\u015bni ma w tym roku wyprodukowa\u0107 ok. 80 tys. samochod\u00f3w. Dzia\u0142aj\u0105ca od 2016 roku fabryka jest najnowocze\u015bniejszym i jednym z najwi\u0119kszych zak\u0142ad\u00f3w VW na \u015bwiecie. Jest te\u017c najwi\u0119ksz\u0105 dotychczasow\u0105 inwestycj\u0105 zagraniczn\u0105 w Polsce \u2013 jej powstanie i wyposa\u017cenie kosztowa\u0142o 800 mln euro.", "Sp\u00f3\u0142ka Volkswagen Pozna\u0144 to drugi co do wielko\u015bci producent samochod\u00f3w w Polsce. W 2017 sp\u00f3\u0142ka wyprodukowa\u0142a 238 tys. lekkich samochod\u00f3w dostawczych: VW Caddy, VW Transporter, VW Crafter oraz 4,6 mln komponent\u00f3w.", "W sk\u0142ad sp\u00f3\u0142ki wchodz\u0105 cztery zak\u0142ady produkcyjne znajduj\u0105ce si\u0119 w Poznaniu, Swarz\u0119dzu i Wrze\u015bni. Sp\u00f3\u0142ka jest najwi\u0119kszym pracodawc\u0105 w Wielkopolsce, zatrudnia 11 tys. os\u00f3b. (PAP)", "autor: Rafa\u0142 Pogrzebny"]}
{"url": "https://www.bankier.pl/moto/volkswagen-zwolnil-szefa-audi-zamieszanego-w-afere-spalinowa-359/", "title": ["Volkswagen zwolni\u0142 szefa Audi zamieszanego w afer\u0119 spalinow\u0105"], "lead": ["Volkswagen postanowi\u0142 zwolni\u0107 szefa Audi, kt\u00f3ry zosta\u0142 aresztowany w czerwcu tego roku w zwi\u0105zku z afer\u0105 spalinow\u0105 w koncernie \u2013 ", " czytamy w Financial Times", " ."], "text": ["Volkswagen postanowi\u0142 zwolni\u0107 szefa Audi, kt\u00f3ry zosta\u0142 aresztowany w czerwcu tego roku w zwi\u0105zku z afer\u0105 spalinow\u0105 w koncernie \u2013 ", " .", "Rada nadzorcza koncernu i dzia\u0142 Audi zgodzi\u0142y si\u0119 na rozwi\u0105zanie umowy z Rupertem Stadlerem ze skutkiem natychmiastowym, poniewa\u017c \u2013 jak t\u0142umacz\u0105 \u2013 nie jest on w stanie wype\u0142nia\u0107 swoich obowi\u0105zk\u00f3w.", "Decyzja mo\u017ce wywo\u0142a\u0107 zdziwienie, poniewa\u017c jeszcze pod koniec zesz\u0142ego tygodnia ta sama rada nadzorcza nie chcia\u0142a podejmowa\u0107 \u017cadnych decyzji ws. przysz\u0142o\u015bci Stadlera w firmie, zapewniaj\u0105c, \u017ce uznaj\u0105 go za niewinnego do czasu udowodnienia winy.", "Rupert Stadler pracowa\u0142 w Audi od 1990 roku, w 2003 r. zosta\u0142 cz\u0142onkiem zarz\u0105du, by cztery lata p\u00f3\u017aniej obj\u0105\u0107 fotel prezesa. Dodatkowo zasiada\u0142 w zarz\u0105dzie Volkswagena, na pocz\u0105tku bie\u017c\u0105cego roku zosta\u0142 awansowany na stanowisko szefa sprzeda\u017cy w ca\u0142ej grupie VW, a jego kontrakt zosta\u0142 przed\u0142u\u017cony do 2022 r.", "Jednak", ". Prokuratora z Monachium poda\u0142a do informacji, \u017ce do zatrzymania dosz\u0142o z powodu obaw, \u017ce m\u00f3g\u0142by utrudni\u0107 dochodzenie w sprawie afery Dieselgate.", "Volkswagen nie ujawni\u0142, ile musi zap\u0142aci\u0107 za zerwanie umowy, sugeruj\u0105c, \u017ce b\u0119dzie to zale\u017ce\u0107 od wyroku w jego sprawie.", "DU"]}
{"url": "https://www.bankier.pl/moto/policja-procz-fotoradarow-chce-ludzi-653/", "title": ["Policja pr\u00f3cz fotoradar\u00f3w chce ludzi"], "lead": ["Do kancelarii premiera trafi\u0142 projekt ustawy, kt\u00f3ry zak\u0142ada, \u017ce system urz\u0105dze\u0144 rejestruj\u0105cych przejdzie z Inspekcji Transportu Drogowego do policji. Nieoficjalnie m\u00f3wi si\u0119, \u017ce do zmiany dojdzie ju\u017c w przysz\u0142ym roku \u2013 czytamy w poniedzia\u0142kowym \u201eDzienniku Gazecie Prawnej\u201d."], "text": ["Do kancelarii premiera trafi\u0142 projekt ustawy, kt\u00f3ry zak\u0142ada, \u017ce system urz\u0105dze\u0144 rejestruj\u0105cych przejdzie z Inspekcji Transportu Drogowego do policji. Nieoficjalnie m\u00f3wi si\u0119, \u017ce do zmiany dojdzie ju\u017c w przysz\u0142ym roku \u2013 czytamy w poniedzia\u0142kowym \u201eDzienniku Gazecie Prawnej\u201d.", "(fot. Bart\u0142omiej Kudrowicz / FORUM)", "Jak pisze \u201eDGP\u201d, nowelizacja ustawy o transporcie drogowym zosta\u0142a przygotowana przez Ministerstwo Infrastruktury (MI). Resort potwierdza, \u017ce projekt zosta\u0142 przekazany do szefa Centrum Analiz Strategicznych Kancelarii Prezesa Rady Ministr\u00f3w ze zg\u0142oszeniem do wykazu prac legislacyjnych i programowych rz\u0105du.", "\u201eZ tego, co wiemy, nowe przepisy mia\u0142yby wej\u015b\u0107 w \u017cycie w 2019 r. Nie wiem jednak, czy wci\u0105\u017c rozmawiamy o tym samym projekcie, o kt\u00f3rym w ostatnich miesi\u0105cach dyskutowali\u015bmy z przedstawicielami G\u0142\u00f3wnego Inspektoratu Transportu Drogowego (GITD)\u201d \u2013 m\u00f3wi Hubert J\u00f3\u017awik ze Zwi\u0105zku Zawodowego Inspekcji Transportu Drogowego.", "Obecnie nadz\u00f3r nad fotoradarami pe\u0142ni ITD, a konkretnie dzia\u0142aj\u0105ce w jego strukturach Centrum Automatycznego Nadzoru nad Ruchem Drogowym (CANARD). To ta jednostka zarz\u0105dza sieci\u0105 431 urz\u0105dze\u0144 umieszczonych na masztach, 29 mobilnych rejestrator\u00f3w (nieoznakowane pojazdy ITD), 30 system\u00f3w odcinkowego pomiaru pr\u0119dko\u015bci i 20 rejestrator\u00f3w przejazdu na czerwonym \u015bwietle.", "\u201eJednym z rozwi\u0105za\u0144 projektu jest przekazanie kompetencji dotycz\u0105cych systemu urz\u0105dze\u0144 rejestruj\u0105cych z GITD do Komendy G\u0142\u00f3wnej Policji\u201d \u2013 potwierdza Ministerstwo Infrastruktury.", "\u201ePodobno inspektorzy pracuj\u0105cy w CANARD mieliby zosta\u0107 w ITD, a policja przej\u0119\u0142aby tylko sprz\u0119t. Przy czym, je\u015bli kto\u015b bardzo b\u0119dzie chcia\u0142 przej\u015b\u0107 z CANARD do policji, taka mo\u017cliwo\u015b\u0107 te\u017c ma by\u0107 zapewniona. Problem w tym, \u017ce nie wiadomo, na jakich zasadach mia\u0142oby si\u0119 to odbywa\u0107\u201d \u2013 twierdzi jedno ze \u017ar\u00f3de\u0142 gazety.(PAP)", "sno/ wus/"]}
{"url": "https://www.bankier.pl/moto/porsche-rezygnuje-z-silnikow-diesla-jako-pierwszy-niemiecki-producent-282/", "title": ["Porsche rezygnuje z silnik\u00f3w Diesla \u2013 jako pierwszy niemiecki producent"], "lead": ["Porsche rezygnuje z silnik\u00f3w Diesla. Niemiecka marka samochod\u00f3w luksusowych zamierza mocniej inwestowa\u0107 w produkcj\u0119 samochod\u00f3w z niskoemisyjnymi nap\u0119dami \u2013 elektrycznym lub hybrydowym \u2013 ", "pisze CNN Money", " . To pierwszy niemiecki przedstawiciel bran\u017cy motoryzacyjnej oficjalnie rezygnuj\u0105cy z tego nap\u0119du."], "text": ["Porsche rezygnuje z silnik\u00f3w Diesla. Niemiecka marka samochod\u00f3w luksusowych zamierza mocniej inwestowa\u0107 w produkcj\u0119 samochod\u00f3w z niskoemisyjnymi nap\u0119dami \u2013 elektrycznym lub hybrydowym \u2013 ", " . To pierwszy niemiecki przedstawiciel bran\u017cy motoryzacyjnej oficjalnie rezygnuj\u0105cy z tego nap\u0119du.", "Decyzja legendarnego producenta samochod\u00f3w nie powinna szokowa\u0107. Od lutego 2017 roku \u017cadne nowe porsche z silnikiem wysokopr\u0119\u017cnym nie pojawi\u0142o si\u0119 w katalogach dealer\u00f3w. Ten rodzaj silnik\u00f3w nigdy te\u017c nie by\u0142 domen\u0105 marki \u2013 diesel stanowi\u0142 jedynie 12 proc. ubieg\u0142orocznej sprzeda\u017cy.", "Warto pami\u0119ta\u0107, \u017ce Porsche zaraz po macierzystym Volkswagenie ucierpia\u0142 w tzw. ", ". ", ". Od tamtej pory Amerykanie nie ujrzeli ju\u017c tej wersji silnikowej na swoim rynku i wychodzi na to, ju\u017c nigdy nie zobacz\u0105. \u00a0Jak firma poda\u0142a w komunikacie prasowym, rynek samochod\u00f3w elektrycznych jest coraz wi\u0119kszy, a popyt na te wyposa\u017cone w silniki wysokopr\u0119\u017cne sukcesywnie si\u0119 kurczy. \u2013 W zwi\u0105zku z tymi zmianami, firma podj\u0119\u0142a decyzj\u0119 o zaprzestaniu sprzeda\u017cy nap\u0119d\u00f3w diesla w przysz\u0142o\u015bci \u2013 podano.", "Firma przygotowuje si\u0119 natomiast do przysz\u0142orocznej premiery pierwszego w pe\u0142ni elektrycznego porsche zapowiadanego ju\u017c od 2 lat jako model mission-e. Teraz ju\u017c wiadomo, \u017ce ostateczna nazwa auta to porsche taycan. Producent deklaruje, \u017ce do 2025 roku co drugie porsche b\u0119dzie nap\u0119dzane silnikiem elektrycznym (wy\u0142\u0105cznie lub w formie nap\u0119du hybrydowego).", "Wok\u00f3\u0142 producenta zrobi\u0142o si\u0119 znowu gor\u0105co na pocz\u0105tku tego roku, kiedy w kwietniu ", ". Jako pow\u00f3d podano wtedy \u201egro\u017ab\u0119 ucieczki i mataczenia\u201d.", "Pomimo zawirowa\u0144 wok\u00f3\u0142 niemieckiego producenta jego finanse nadal maj\u0105 si\u0119 bardzo dobrze. Marka nadal mo\u017ce pochwali\u0107 si\u0119 jednym z najwy\u017cszych zysk\u00f3w w przeliczeniu na ka\u017cdy sprzedany egzemplarz. Doch\u00f3d na jednej sztuce wyni\u00f3s\u0142 w 2016 roku 17\u00a0250 dol. ameryka\u0144skich.", "Nie tylko w przypadku Porsche sprzeda\u017c silnik\u00f3w Diesla nie jest zachwycaj\u0105ca. Od czasu wybuchu skandalu w ok\u00f3\u0142 tych silnik\u00f3w w Volkswagenie ich sprzeda\u017c szybko si\u0119 kurczy. Obecnie ju\u017c\u00a0tylko blisko jedn\u0105 trzeci\u0105 wszystkich rejestrowanych w Unii Europejskiej samochod\u00f3w stanowi\u0105 diesle. \u2013\u00a0", "\u00a0udzia\u0142 diesli wynosi\u0142 37,9 proc., 55,5 proc. mia\u0142o silnik benzynowy. Nowe dane za drugi kwarta\u0142 pokazuj\u0105, \u017ce 36,3 proc. nowych samochod\u00f3w to diesle, a 56,7 proc. \u2013 pojazdy z silnikami benzynowymi \u2013 pisali\u015bmy w artykule \u201e", "\u201e.", "Polacy cho\u0107 te\u017c rezygnuj\u0105 z aut z takim nap\u0119dem, to znacznie wolniej ni\u017c s\u0105siedzi z innych kraj\u00f3w Unii Europejskiej. U nas zakupy diesla skurczy\u0142y si\u0119 o zaledwie 3 proc. w relacji rok do roku. W analizie nie brakowa\u0142o jednak kraj\u00f3w, gdzie zarejestrowano takich samochod\u00f3w wi\u0119cej ni\u017c w roku ubieg\u0142ym. By\u0142y to m.in. Rumunia, Bu\u0142garia, Estonia i Szwecja."]}
{"url": "https://www.bankier.pl/moto/e-auta-omina-stacje-paliw-323/", "title": ["E-auta omin\u0105 stacje paliw"], "lead": ["\u0141adowanie samochod\u00f3w elektrycznych na stacjach mo\u017ce by\u0107 mniej popularne, ni\u017c si\u0119 wydaje."], "text": ["\u0141adowanie samochod\u00f3w elektrycznych na stacjach mo\u017ce by\u0107 mniej popularne, ni\u017c si\u0119 wydaje.", "Pawe\u0142 So\u0142tys"]}
{"url": "https://www.bankier.pl/moto/kolizja-z-ukraincem-co-robic-440/", "title": ["Kolizja z Ukrai\u0144cem \u2013 co robi\u0107?"], "lead": ["Coraz cz\u0119\u015bciej zdarzaj\u0105 si\u0119 wypadki na terenie Polski spowodowane przez przybysz\u00f3w ze wschodu Europy. Wyja\u015bniamy, jak wygl\u0105da procedura likwidacji szk\u00f3d zwi\u0105zanych z takimi kolizjami."], "text": ["Coraz cz\u0119\u015bciej zdarzaj\u0105 si\u0119 wypadki na terenie Polski spowodowane przez przybysz\u00f3w ze wschodu Europy. Wyja\u015bniamy, jak wygl\u0105da procedura likwidacji szk\u00f3d zwi\u0105zanych z takimi kolizjami.", "Krajowe media cz\u0119sto donosz\u0105 o du\u017cej liczbie wypadk\u00f3w drogowych spowodowanych przez Polak\u00f3w na terenie innych kraj\u00f3w Starego Kontynentu. Warto zdawa\u0107 sobie spraw\u0119, \u017ce cz\u0119sto zdarzaj\u0105 si\u0119 te\u017c sytuacje odwrotne. Mowa o kolizjach b\u0119d\u0105cych win\u0105 cudzoziemc\u00f3w, kt\u00f3re wydarzy\u0142y si\u0119 na drogach naszego kraju.", "Emigracja zarobkowa setek tysi\u0119cy pracownik\u00f3w ze wschodu Europy na pewno zwi\u0119ksza prawdopodobie\u0144stwo takich wypadk\u00f3w spowodowanych przez obcokrajowc\u00f3w. W\u0142a\u015bnie dlatego eksperci por\u00f3wnywarki ubezpieczeniowej Ubea.pl postanowili wyt\u0142umaczy\u0107, jak wygl\u0105daj\u0105 kwestie zwi\u0105zane z likwidacj\u0105 szkody wyrz\u0105dzonej przez obywatela Ukrainy, Rosji, Bia\u0142orusi lub Mo\u0142dawii.", "Na wst\u0119pie warto wyja\u015bni\u0107 bardzo wa\u017cn\u0105 rol\u0119, jak\u0105 w kontek\u015bcie sposobu likwidacji szk\u00f3d odgrywa kraj rejestracji samochodu. Ca\u0142a procedura zwi\u0105zana z wyp\u0142at\u0105 odszkodowania i napraw\u0105 pojazdu b\u0119dzie znacznie \u0142atwiejsza, je\u017celi cudzoziemiec powoduj\u0105cy wypadek posiada\u0142 auto zarejestrowane na terenie Polski.", "Rejestracja auta w naszym kraju skutkuje bowiem konieczno\u015bci\u0105 zakupu obowi\u0105zkowej polisy OC od jednego z rodzimych ubezpieczycieli. W\u0142a\u015bnie dlatego cudzoziemiec posiadaj\u0105cy samoch\u00f3d", "\nz polskimi tablicami rejestracyjnymi w kontek\u015bcie likwidacji wyrz\u0105dzonej szkody b\u0119dzie postrzegany tak samo jak Polak u\u017cytkuj\u0105cy auto zarejestrowane na terenie swojego ojczystego kraju.", "Warto zdawa\u0107 sobie spraw\u0119, \u017ce wielu Ukrai\u0144c\u00f3w oraz innych obywateli pa\u0144stw Europy Wschodniej posiada obecnie pojazd z polsk\u0105 rejestracj\u0105. Takie zjawisko cz\u0119sto dotyczy Ukrai\u0144c\u00f3w, kt\u00f3rzy kupili pojazd w naszym kraju i jednocze\u015bnie chc\u0105 unikn\u0105\u0107 wysokiego c\u0142a p\u0142aconego po sprowadzeniu auta z Polski na Ukrain\u0119.", "\u201eKolejna korzy\u015b\u0107 dla Ukrai\u0144c\u00f3w zwi\u0105zana z rejestracj\u0105 auta na terenie Polski to brak konieczno\u015bci posiadania Zielonej karty podczas podr\u00f3\u017cowania po naszym kraju. Zielona karta staje si\u0119 natomiast potrzebna po przekroczeniu wschodniej granicy Polski\u201d \u2013 wyja\u015bnia Andrzej Prajsnar, ekspert por\u00f3wnywarki ubezpieczeniowej Ubea.pl.", "Stosunkowo du\u017ca liczba obywateli kraj\u00f3w Europy Wschodniej posiadaj\u0105cych pojazdy na polskich numerach rejestracyjnych mo\u017ce by\u0107 czynnikiem u\u0142atwiaj\u0105cym wyp\u0142at\u0119 odszkodowa\u0144", "\ni zado\u015b\u0107uczynie\u0144 poszkodowanym Polakom.", "\u201eTrzeba jednak pami\u0119ta\u0107, \u017ce spora grupa Ukrai\u0144c\u00f3w oraz innych kierowc\u00f3w pochodz\u0105cych ze wschodniej cz\u0119\u015bci Europy (Rosja, Bia\u0142oru\u015b, Mo\u0142dawia), przyje\u017cd\u017ca do Polski samochodem zarejestrowanym w swoim macierzystym pa\u0144stwie. Taka sytuacja dotyczy przede wszystkim os\u00f3b, kt\u00f3re do\u015b\u0107 rzadko przebywaj\u0105 na terenie RP albo dopiero zacz\u0119\u0142y prac\u0119 w naszym kraju\u201d \u2013 zwraca uwag\u0119 Pawe\u0142 Kuczy\u0144ski, prezes por\u00f3wnywarki ubezpieczeniowej Ubea.pl.", "W\u0142a\u015bciwe post\u0119powanie po kolizji spowodowanej przez cudzoziemca posiadaj\u0105cego polskie numery rejestracyjne nie r\u00f3\u017cni si\u0119 wcale od dzia\u0142a\u0144, kt\u00f3re trzeba podj\u0105\u0107, kiedy szkod\u0119 wyrz\u0105dzi\u0142 rodzimy kierowca z autem zarejestrowanym w Polsce. Sytuacja wygl\u0105da inaczej, je\u017celi sprawca szk\u00f3d poniesionych przez Polaka u\u017cytkuje samoch\u00f3d zarejestrowany na terenie Ukrainy lub innego pa\u0144stwa Europy Wschodniej. W tym kontek\u015bcie warto przypomnie\u0107, \u017ce takie kraje, jak Ukraina, Rosja, Bia\u0142oru\u015b oraz Mo\u0142dawia nie nale\u017c\u0105 do Porozumienia Wielostronnego, czyli mi\u0119dzynarodowego porozumienia znosz\u0105cego obowi\u0105zek posiadania Zielonej karty podczas zagranicznej podr\u00f3\u017cy.", "W zwi\u0105zku z powy\u017cszym w\u0142a\u015bciciel pojazdu zarejestrowanego na terenie Europy Wschodniej po spowodowaniu szkody drogowej w Polsce powinien bezzw\u0142ocznie okaza\u0107 swoj\u0105 Zielon\u0105 kart\u0119. Trzeba uwa\u017cnie zapisa\u0107 numer takiego dokumentu, jego dat\u0119 wa\u017cno\u015bci oraz nazw\u0119 ubezpieczyciela chroni\u0105cego sprawc\u0119 wypadku. R\u00f3wnie wa\u017cne informacje dotycz\u0105 marki, modelu i numeru rejestracyjnego pojazdu sprawcy.", "Je\u017celi kolizja by\u0142a drobna i nie spowodowa\u0142a szk\u00f3d na osobie, to kierowcy nie musz\u0105 wzywa\u0107 policji. Mog\u0105 za to podpisa\u0107 wsp\u00f3lne o\u015bwiadczenie o okoliczno\u015bciach zdarzenia. \u201ePolicja powinna interweniowa\u0107 nie tylko wtedy, gdy przynajmniej jedna osoba zosta\u0142a ranna. Przyjazd patrolu jest te\u017c niezb\u0119dny, je\u015bli istniej\u0105 w\u0105tpliwo\u015bci dotycz\u0105ce trze\u017awo\u015bci uczestnik\u00f3w wypadku lub strony maj\u0105 problem z ustaleniem odpowiedzialno\u015bci za kolizj\u0119\u201d \u2013 m\u00f3wi Andrzej Prajsnar, ekspert por\u00f3wnywarki ubezpieczeniowej Ubea.pl.", "Osoba poszkodowana na skutek kolizji z udzia\u0142em auta zarejestrowanego w Europie Wschodniej powinna sprawdzi\u0107 na stronie internetowej Polskiego Biura Ubezpieczycieli Komunikacyjnych, czy zak\u0142ad ubezpieczeniowy sprawcy posiada swojego przedstawiciela (tzw. korespondenta) na terenie naszego kraju. Szkod\u0119 trzeba niezw\u0142ocznie zg\u0142osi\u0107 do takiego korespondenta. Brak polskiego korespondenta dla zak\u0142adu ubezpiecze\u0144 z Europy Wschodniej oznacza konieczno\u015b\u0107 zg\u0142oszenia szkody do PZU SA albo TUiR Warta SA.", "\u201eW razie k\u0142opot\u00f3w z ustaleniem nazwy ubezpieczyciela sprawcy, nale\u017cy zg\u0142osi\u0107 problem do Polskiego Biura Ubezpieczycieli Komunikacyjnych. Je\u015bli oka\u017ce si\u0119, \u017ce posiadacz auta je\u017cd\u017c\u0105cego na wschodnioeuropejskich \u201enumerach\u201d nie posiada\u0142 wa\u017cnego ubezpieczenia OC, to odszkodowanie dla polskiego obywatela wyp\u0142aci Ubezpieczeniowy Fundusz Gwarancyjny\u201d \u2013 podsumowuje Pawe\u0142 Kuczy\u0144ski, prezes por\u00f3wnywarki ubezpieczeniowej Ubea.pl."]}
{"url": "https://www.bankier.pl/moto/deloitte-w-2040-roku-co-drugie-auto-bedzie-elektryczne-551/", "title": ["Deloitte: w 2040 roku co drugie auto b\u0119dzie elektryczne"], "lead": [], "text": ["\u201eW pierwszej po\u0142owie 2018 sprzedano ok. 3,5 mln samochod\u00f3w elektrycznych\u201d \u2013 czytamy we wtorkowym komunikacie Deloitte. Dodano, \u017ce tego typu pojazdy ciesz\u0105 si\u0119 obecnie najwi\u0119kszym powodzeniem w Chinach, gdzie stanowi\u0105 ok. 4 proc. tamtejszego rynku sprzeda\u017cy nowych samochod\u00f3w. W Europie, jak wyliczyli eksperci firmy, sprzeda\u017c stanowi ok. 2,3 proc., a w Ameryce P\u00f3\u0142nocnej 1,6 proc.", "W Polsce w 2017 roku sprzedano 484 samochody elektryczne, co stanowi\u0142o ok. 0,1 proc. ca\u0142o\u015bci rynku aut osobowych \u2013 podkre\u015blono.", "\u201eCzynniki, kt\u00f3re maj\u0105 wp\u0142yw na to, \u017ce konsumenci coraz cz\u0119\u015bciej decyduj\u0105 si\u0119 na zakup aut elektrycznych, to przede wszystkim spadaj\u0105ce ceny przy wzrastaj\u0105cych parametrach technicznych: rosn\u0105cy zasi\u0119g i po\u0142\u0105czenie nowoczesnego designu oraz zaawansowanych technologii, a tak\u017ce sprzyjaj\u0105ce otoczenie regulacyjne\u201d \u2013 przekonuje cytowany w komunikacie Karol Wierzbicki z Deloitte.", "Wed\u0142ug niego na \u201edynamizacj\u0119 rynku aut elektrycznych\u201d wp\u0142ywaj\u0105 pozytywnie takie zjawiska, jak carsharing czy rosn\u0105ca \u015bwiadomo\u015b\u0107 ekologiczna konsument\u00f3w.", "W ocenie ekspert\u00f3w Deloitte, w 2030 roku po \u015bwiatowych drogach ma je\u017adzi\u0107, wedle r\u00f3\u017cnych szacunk\u00f3w, od 56 do 160 mln aut elektrycznych, by dziesi\u0119\u0107 lat p\u00f3\u017aniej osi\u0105gn\u0105\u0107 ponad 50-procentowy udzia\u0142 w rynku.", "\u201eWa\u017cn\u0105 rol\u0119 w procesie zakupu odgrywaj\u0105 taniej\u0105ce ceny baterii. Producenci wprowadzaj\u0105 nowe, bardziej korzystne dla u\u017cytkownika modele o wi\u0119kszej pojemno\u015bci\u201d \u2013 wskaza\u0142 Wierzbicki.", "Wyja\u015bni\u0142, \u017ce 30-40 proc. kosztu elektrycznego pojazdu stanowi pakiet baterii, kt\u00f3ry je zasila. \u201eCeny baterii spad\u0142y od 2013 roku o ponad 50 proc., z 599 dol. za kilowatogodzin\u0119 do 273 dol. za kilowatogodzin\u0119 w 2016 r. Niewykluczone, \u017ce koszt ten zmaleje jeszcze bardziej, potencjalnie dochodz\u0105c do 100 dol. za kilowatogodzin\u0119 w 2026 roku, co b\u0119dzie sprawia\u0107, \u017ce pojazdy elektryczne stan\u0105 si\u0119 konkurencyjne cenowo w stosunku do pojazd\u00f3w o nap\u0119dzie tradycyjnym\u201d oceni\u0142.", "W Polsce, jak zaznaczono, pa\u0144stwowe sp\u00f3\u0142ki oraz fundusze aktywnie uczestnicz\u0105 w rozwoju elektromobilno\u015bci, przeznaczaj\u0105c znaczne kwoty na finansowanie projekt\u00f3w badawczych oraz wdro\u017cenie pojazd\u00f3w zeroemisyjnych. Wymiana flot przewo\u017anik\u00f3w transportu publicznego ju\u017c si\u0119 u nas rozpocz\u0119\u0142a \u2013 podkre\u015blono. \u201eW roku 2017 zarejestrowano 81 autobus\u00f3w z nap\u0119dem hybrydowym, 63 autobusy elektryczne oraz 12 pojazd\u00f3w z nap\u0119dem na spr\u0119\u017cony gaz ziemny (CNG)\u201d \u2013 czytamy.", "Dodano, \u017ce tylko Warszawa planuje og\u0142osi\u0107 w najbli\u017cszym czasie przetargi na zakup 80 autobus\u00f3w nap\u0119dzanych gazem CNG oraz 130 autobus\u00f3w elektrycznych. Wymiana flot b\u0119dzie wsp\u00f3\u0142finansowana, jak przypomniano, m.in. przez projekty finansowane przez Narodowy Fundusz Ochrony \u015arodowiska i Gospodarki Wodnej, kt\u00f3ry w latach 2019-23 ma przeznaczy\u0107 2,2 mld z\u0142 na zakup pojazd\u00f3w elektrycznych.", "\u201eW ostatnich latach obserwujemy rozw\u00f3j elektromobilno\u015bci w Polsce, zw\u0142aszcza w obszarze transportu publicznego. Jest on postrzegany jako szansa na wzrost innowacyjno\u015bci polskiej gospodarki oraz ograniczenie zanieczyszczenia \u015brodowiska\u201d podsumowa\u0142 Andrzej Zienkiewicz z Deloitte.", "autor: Magdalena Jarco", "maja/ je/"]}
{"url": "https://www.bankier.pl/moto/donald-trump-ma-nowa-bestie-limuzyna-prezydenta-usa-juz-na-ulicach-nowego-jorku-426/", "title": ["Donald Trump ma now\u0105 Besti\u0119. Limuzyna prezydenta USA ju\u017c na ulicach Nowego Jorku"], "lead": ["Na ulicach nowego Jorku pojawi\u0142a si\u0119 nast\u0119pczyni s\u0142ynnej Bestii, opancerzonego cadillaca CT6, kt\u00f3rym porusza si\u0119 prezydent Stan\u00f3w Zjednoczonych \u2013 donosi ", "techcrunch.com", " . Program, dzi\u0119ki kt\u00f3remu powsta\u0142a nowa Bestia, mia\u0142 kosztowa\u0107 ok. 16 mln dolar\u00f3w."], "text": ["Na ulicach nowego Jorku pojawi\u0142a si\u0119 nast\u0119pczyni s\u0142ynnej Bestii, opancerzonego cadillaca CT6, kt\u00f3rym porusza si\u0119 prezydent Stan\u00f3w Zjednoczonych \u2013 donosi ", " . Program, dzi\u0119ki kt\u00f3remu powsta\u0142a nowa Bestia, mia\u0142 kosztowa\u0107 ok. 16 mln dolar\u00f3w.", "Prezydent USA pokaza\u0142 si\u0119 w nowej limuzynie na Manhattanie podczas Zgromadzenia Og\u00f3lnego Organizacji Narod\u00f3w Zjednoczonych. Nowa wersja najlepiej zabezpieczonego samochodu \u015bwiata ma zast\u0105pi\u0107 poprzedni\u0105 wersj\u0119 auta, kt\u00f3ry porusza\u0142 si\u0119 poprzednik Donalda Trumpa, Barack Obama.", "O parametrach nowej limuzyny nie wiadomo p\u00f3ki co zbyt wiele, Secret Service nie ujawnia, ze wzgl\u0119d\u00f3w bezpiecze\u0144stwa, takich informacji. Jednak mo\u017cna si\u0119 domy\u015bla\u0107, \u017ce nowe auto nie jest gorzej wyposa\u017cone ni\u017c jego poprzednik.", "Poprzednia wersja Bestii, cadillac one, wa\u017cy\u0142a osiem ton i zu\u017cywa\u0142a 30 litr\u00f3w benzyny na 100 km, do 100 km/h rozp\u0119dza\u0142a si\u0119 w 15 sek. Jej wyposa\u017cenie pozwala\u0142o m.in. na to, \u017ce jej pasa\u017cer ma w niej przetrwa\u0107 atak chemiczny lub biologiczny. Podwozie by\u0142o tak zabezpieczone, \u017ceby przetrwa\u0107 najechanie na min\u0119.", "W samochodzie znajdowa\u0142y si\u0119 zapasy krwi, kt\u00f3r\u0105 mo\u017cna przetoczy\u0107 prezydentowi. Limuzyna wyposa\u017cona jest w kanistry z gazem \u0142zawi\u0105cym, kamery noktowizyjne i bro\u0144. Opon nie da si\u0119 przebi\u0107, ani przestrzeli\u0107, w zwi\u0105zku z tym mo\u017ce on bez jecha\u0107 dalej, nawet, je\u015bli eksploduj\u0105 wszystkie opony. Zbiornik paliwa jest otoczony specjaln\u0105 piank\u0105 i opancerzony.", "Z informacji podawanych przez Fox News wynika, \u017ce kontrakt mi\u0119dzy General Motors a Bia\u0142ym Domem opiewa na ok. 10 limuzyn za kwot\u0119 blisko 16 mln dol."]}
{"url": "https://www.bankier.pl/moto/od-1-pazdziernika-2018-roku-nie-musisz-miec-dowodu-rejestracyjnego-w-portfelu-378/", "title": ["Od 1 pa\u017adziernika 2018 roku nie musisz mie\u0107 dowodu rejestracyjnego w portfelu"], "lead": [], "text": ["Do tej pory brak udokumentowania wa\u017cnej polisy OC podczas kontroli policji ko\u0144czy\u0142o si\u0119 grzywn\u0105 do 250 z\u0142 lub nagan\u0105. Taki sam obowi\u0105zek dotyczy r\u00f3wnie\u017c dowodu rejestracyjnego pojazdu oraz prawa jazdy. Dwa pierwsze z tych dokument\u00f3w policjanci sprawdz\u0105 ju\u017c jednak samodzielnie w odpowiedniej bazie.", "Tak\u0105 operacj\u0119 umo\u017cliwia baza Centralnej Ewidencji Pojazd\u00f3w i Kierowc\u00f3w. Ju\u017c teraz s\u0105 zgromadzone w niej odpowiednie dane potrzebne funkcjonariuszom podczas kontroli. Policjanci odszukaj\u0105 w systemie dane pojazdu oraz informacj\u0119, czy zosta\u0142 on obj\u0119ty obowi\u0105zkowym ubezpieczeniem OC.", "Zmiana wynika z wej\u015bcia w \u017cycie znowelizowanych przepis\u00f3w ustawy Prawo o ruchu drogowym. \u2013 To zmiany, na kt\u00f3re czeka wielu kierowc\u00f3w. Mam nadziej\u0119, \u017ce dzi\u0119ki nim nieco u\u0142atwiamy im \u017cycie. W\u0142a\u015bnie o tym my\u015bleli\u015bmy, przygotowuj\u0105c nowe przepisy \u2013 komentuje nowe przepisy Marek Zag\u00f3rski, Minister Cyfryzacji.", "Brak obowi\u0105zku posiadania papierowych dokument\u00f3w nie zwalnia oczywi\u015bcie kierowc\u00f3w z obowi\u0105zku zarejestrowania i ubezpieczenia pojazdu. Podczas kontroli drogowej funkcjonariusz policji, stra\u017cy miejskiej czy Inspekcji Transportu Drogowego mo\u017ce zapyta\u0107 o miejsce ich przechowywania. B\u0119d\u0105 one tak\u017ce niezb\u0119dne podczas wizyty na Stacji Kontroli Pojazd\u00f3w w celu przed\u0142u\u017cenia wa\u017cno\u015bci badania technicznego.", "Trzeba jednak pami\u0119ta\u0107, \u017ce od nowych zasad b\u0119d\u0105 obowi\u0105zywa\u0107 wyj\u0105tki i papierowe wersje dowodu rejestracyjnego i certyfikatu wykupionej polisy OC nadal b\u0119d\u0105 wymagane podczas kontroli. B\u0119dzie to mia\u0142o miejsce w dw\u00f3ch przypadkach:", "Wynika to z faktu, \u017ce do bazy CEPiK dost\u0119p b\u0119d\u0105 mia\u0142y wy\u0142\u0105cznie polskie s\u0142u\u017cby. Policja za granic\u0105 nie b\u0119dzie mog\u0142a sprawdzi\u0107 w systemie informacji o naszym samochodzie i numerze polisy OC. Analogicznie w bazie nie s\u0105 ujmowane pojazdy zarejestrowane za granic\u0105. W\u0142a\u015bciciele aut na obcych blachach nadal b\u0119d\u0105 musieli okaza\u0107 dokumenty potwierdzaj\u0105ce rejestracj\u0119 i ubezpieczenie.", "W przypadku niekorzystnego dla kierowcy zako\u0144czenia kontroli drogowej, pozostaje jeszcze kwestia zatrzymania dowodu rejestracyjnego \u2013 dzia\u0142o si\u0119 tak do tej pory w przypadku stwierdzenia przez s\u0142u\u017cby przeprowadzaj\u0105ce kontrol\u0119, \u017ce pojazd narusza normy ochrony \u015brodowiska lub zagra\u017ca bezpiecze\u0144stwu/porz\u0105dkowi ruchu drogowego.", "W \u015bwietle nowego prawa, kt\u00f3re nie nak\u0142ada ju\u017c na kierowc\u00f3w posiadania dowodu rejestracyjnego przy sobie, odpowiednia adnotacja o \u201ezatrzymaniu dowodu\u201d zostanie dodana przez s\u0142u\u017cby w systemie CEPiK. Tak jak wcze\u015bniej, kieruj\u0105cy pojazdem otrzyma odpowiednie pokwitowanie.", "Po za\u0142atwieniu wszystkich formalno\u015bci i dostosowaniu pojazdu do wymaga\u0144 prawa o ruchu drogowym, zwrot dokumentu b\u0119dzie m\u00f3g\u0142 zosta\u0107 wprowadzony do systemy informatycznego przez organ, kt\u00f3ry go wyda\u0142 (np. urz\u0105d miasta) lub ten, kt\u00f3ry go zatrzyma\u0142 (policja, stra\u017c miejska, ITD)."]}
{"url": "https://www.bankier.pl/moto/nadzor-zrzuca-bombe-na-elona-muska-kurs-tesli-nurkuje-265/", "title": ["Nadz\u00f3r zrzuca bomb\u0119 na Elona Muska. Kurs Tesli nurkuje"], "lead": ["Komisja Papier\u00f3w Warto\u015bciowych i Gie\u0142d chce, \u017ceby Elon Musk ust\u0105pi\u0142 ze stanowiska prezesa Tesli. Ma to by\u0107 kara za niedawne posty na Twitterze sugeruj\u0105ce wykupienie Tesli z rynku po cenie 420 dol. za akcj\u0119 \u2013 ", "donosi CNN Money", " . Gie\u0142da odpowiedzia\u0142a na to du\u017cymi spadkami."], "text": ["Komisja Papier\u00f3w Warto\u015bciowych i Gie\u0142d chce, \u017ceby Elon Musk ust\u0105pi\u0142 ze stanowiska prezesa Tesli. Ma to by\u0107 kara za niedawne posty na Twitterze sugeruj\u0105ce wykupienie Tesli z rynku po cenie 420 dol. za akcj\u0119 \u2013 ", " . Gie\u0142da odpowiedzia\u0142a na to du\u017cymi spadkami.", "Sta\u0142o si\u0119. Ameryka\u0144ska Komisja Papier\u00f3w Warto\u015bciowych i Gie\u0142d (SEC) przesz\u0142a od gro\u017cenia do czyn\u00f3w i z\u0142o\u017cy\u0142a pozew przeciwko Elonowi Muskowi za fa\u0142szywe i myl\u0105ce stanowiska dotycz\u0105ce sprywatyzowania Tesli.", "Wobec Muska zastosowano Artyku\u0142 10b-5 z ustawy reguluj\u0105cej obr\u00f3t papier\u00f3w warto\u015bciowych (Securities Exchange Act), kt\u00f3ry jest podstaw\u0105 do oskar\u017cania manipulator\u00f3w rynkowych. Je\u015bli SEC wywalczy swoje w s\u0105dzie, Musk mo\u017ce zosta\u0107 odsuni\u0119ty od prowadzenia jakiejkolwiek sp\u00f3\u0142ki na pewien czas (nawet do\u017cywotnio). To stawia pod znakiem zapytania przysz\u0142o\u015b\u0107 sp\u00f3\u0142ki Muska.", "Po upublicznieniu pozwu, akcje Tesli spad\u0142y w czwartek w handlu posesyjnym o 12 proc., zatrzymuj\u0105c si\u0119 na poziomie 270,90 dol. Je\u015bli spadki si\u0119 utrzymaj\u0105, sytuacja Tesli b\u0119dzie bardzo powa\u017cna. Sp\u00f3\u0142ka ma do sp\u0142acenia 1 mld dol. d\u0142ugu do 1 lutego 2019 r. Ju\u017c teraz ma problemy, bo ci\u0105gle pali pieni\u0105dze na inwestycje i produkcj\u0119 kolejnych egzemplarzy aut. Jak pisz\u0105 media, uda\u0142oby si\u0119 zamieni\u0107 ten d\u0142ug na akcj\u0119, ale by\u0142oby to realne dopiero przy cenie powy\u017cej 360 dol. za walor.", "Kolejna emisja akcji na sp\u0142at\u0119 d\u0142ugu jeszcze bardziej obni\u017cy\u0142aby cen\u0119 akcji.", "Ca\u0142a sprawa zacz\u0119\u0142a si\u0119 od jednego tweeta ", ". Szybko znalaz\u0142a si\u0119 grupa os\u00f3b (inwestor\u00f3w, pracownik\u00f3w i przede wszystkim przedstawicieli nadzoru gie\u0142dowego), kt\u00f3ra zw\u0105tpi\u0142a w te zapewnienia.", "Musk po kalkulacjach medi\u00f3w, wed\u0142ug kt\u00f3rych musia\u0142by przeznaczy\u0107 na ca\u0142\u0105 operacj\u0119 70 mld dolar\u00f3w, szybko zmieni\u0142 stanowisko. ", ". Zak\u0142ada\u0142, \u017ce dwie trzecie z nich dalej b\u0119dzie wspiera\u0142o sp\u00f3\u0142k\u0119 w ramach funduszu za\u0142o\u017conego na finansowanie kolejnych inwestycji.", "Po spotkaniach z zarz\u0105dem ", " ale ", ". I jak wida\u0107, zamieszanie wok\u00f3\u0142 tweet\u00f3w by\u0142o jedynie preludium, bo prawdziwe problemy chimerycznego prezesa Tesli dopiero si\u0119 zaczn\u0105."]}
{"url": "https://www.bankier.pl/moto/produkcja-samochodow-w-polsce-bardzo-mocno-spada-307/", "title": ["Produkcja samochod\u00f3w w Polsce bardzo mocno spada"], "lead": ["Wiele wskazuje, \u017ce w tym roku w Polsce mo\u017ce zosta\u0107 wyprodukowanych najmniej samochod\u00f3w osobowych od 2003 r. Produkcja spada bowiem w bardzo szybkim tempie. Jednocze\u015bnie szybko ro\u015bnie produkcja cz\u0119\u015bci do samochod\u00f3w \u2013 silnik\u00f3w, uk\u0142ad\u00f3w elektrycznych, cz\u0119\u015bci plastikowych i metalowych."], "text": ["Wiele wskazuje, \u017ce w tym roku w Polsce mo\u017ce zosta\u0107 wyprodukowanych najmniej samochod\u00f3w osobowych od 2003 r. Produkcja spada bowiem w bardzo szybkim tempie. Jednocze\u015bnie szybko ro\u015bnie produkcja cz\u0119\u015bci do samochod\u00f3w \u2013 silnik\u00f3w, uk\u0142ad\u00f3w elektrycznych, cz\u0119\u015bci plastikowych i metalowych.", "(fot. Marek Lapis / FORUM)", "Wniosek? W", " Dla wielu firm to du\u017ca szansa, ale dla ca\u0142ej gospodarki wyzwanie, by w tych \u0142a\u0144cuchach dostaw nie utkn\u0105\u0107 na niskiej pozycji.", " \u00a0", "Bezpo\u015brednim powodem spadku produkcji w Polsce s\u0105 m.in. decyzje Fiata czy Opla dotycz\u0105ce aktywno\u015bci ich polskich fabryk. Ale patrz\u0105c g\u0142\u0119biej na procesy globalne, wida\u0107, \u017ce ", ", silnik\u00f3w \u2013 trzyip\u00f3\u0142krotnie, a cz\u0119\u015bci elektrycznych do silnik\u00f3w \u2013 a\u017c trzynastokrotnie (!). Zwi\u0119kszamy r\u00f3wnie\u017c produkcj\u0119 autobus\u00f3w. Bardzo mocno ro\u015bnie te\u017c zaopatrzenie bran\u017cy automotive przez inne bran\u017ce, m.in. przetw\u00f3rc\u00f3w tworzyw sztucznych czy metali, a tak\u017ce us\u0142ugodawc\u00f3w, czyli m.in. firmy transportowe, magazynowe, producent\u00f3w oprogramowania, kancelarie prawne itd. Wok\u00f3\u0142 przemys\u0142u motoryzacyjnego utworzy\u0142a si\u0119 ogromna sie\u0107 \u015brednich polskich firm dostarczaj\u0105cych cz\u0119\u015bci i us\u0142ugi.", "Ten wniosek powinien by\u0107 istotny przy planowaniu polityki przyci\u0105gania inwestycji w nadchodz\u0105cej rewolucji elektromobilnej.", "Chcesz codziennie takie informacje na swoj\u0105 skrzynk\u0119? ", "."]}
{"url": "https://www.bankier.pl/moto/wlochy-ograniczaja-ruch-aut-ze-starymi-silnikami-diesla-w-lombardii-362/", "title": ["W\u0142ochy ograniczaj\u0105 ruch aut  ze starymi silnikami Diesla w Lombardii"], "lead": ["W 214 miastach i miasteczkach w Lombardii wchodzi w \u017cycie zakaz ruchu samochod\u00f3w z silnikami nap\u0119dzanymi paliwem diesel Euro 3 przez 12 godzin dziennie od poniedzia\u0142ku do pi\u0105tku. Dotyczy on kilkuset tysi\u0119cy aut; nie obejmuje pojazd\u00f3w, kt\u00f3rymi podr\u00f3\u017cuj\u0105 3 osoby."], "text": ["W 214 miastach i miasteczkach w Lombardii wchodzi w \u017cycie zakaz ruchu samochod\u00f3w z silnikami nap\u0119dzanymi paliwem diesel Euro 3 przez 12 godzin dziennie od poniedzia\u0142ku do pi\u0105tku. Dotyczy on kilkuset tysi\u0119cy aut; nie obejmuje pojazd\u00f3w, kt\u00f3rymi podr\u00f3\u017cuj\u0105 3 osoby.", "To radykalne ograniczenie ruchu aut ze starszymi modelami silnik\u00f3w, kt\u00f3re b\u0119dzie obowi\u0105zywa\u0107 od 1 pa\u017adziernika, jest krokiem wprowadzonym przez lokalne w\u0142adze w ramach walki z zanieczyszczeniem powietrza w rejonie W\u0142och, gdzie z roku na rok sytuacja pogarsza si\u0119 i coraz cz\u0119\u015bciej przekraczane s\u0105 dopuszczalne normy.", "Zgodnie z rozporz\u0105dzeniem takimi samochodami nie mo\u017cna b\u0119dzie je\u017adzi\u0107 w dni powszednie od godziny 7.30 do 19.30 . To za\u015b oznacza, \u017ce w gara\u017cach i na parkingach pozostanie 420 tysi\u0119cy aut osobowych, z czego ponad 32 tysi\u0105ce w stolicy regionu \u2013 Mediolanie, a tak\u017ce 160 tysi\u0119cy furgon\u00f3w.", "Nowa decyzja zablokuje, jak zauwa\u017ca lokalna prasa, znacznie wi\u0119cej samochod\u00f3w ni\u017c poprzednie rozporz\u0105dzenia wydane przez w\u0142adze regionalne w minionych latach w 570 gminach, a dotycz\u0105ce jeszcze starszych aut.", "Z obecnego surowego zakazu wy\u0142\u0105czone s\u0105 samochody osobowe i dostawcze ,kt\u00f3rymi b\u0119d\u0105 jecha\u0107 co najmniej trzy osoby. Ma to zach\u0119ci\u0107 do wsp\u00f3lnego korzystania z nich przez wi\u0119ksz\u0105 liczb\u0119 pasa\u017cer\u00f3w.", "Przedstawiciel w\u0142adz Lombardii ds. ruchu ulicznego Raffaele Cattaneo wyja\u015bni\u0142, \u017ce nigdy nie rozwa\u017cano wprowadzenia ca\u0142kowitej blokady. \u201eNale\u017cy natomiast po\u0142\u0105czy\u0107 wym\u00f3g ochrony zdrowia i \u015brodowiska z prawem do poruszania si\u0119\u201d \u2013 doda\u0142.", "Z zakazu ruchu zwolniono tak\u017ce posiadaczy aut, kt\u00f3rzy s\u0105 lekarzami, weterynarzami, dawcami krwi, pacjentami wymagaj\u0105cymi terapii czy te\u017c pracuj\u0105 w hurtowniach.", "Od stycznia stosowane b\u0119d\u0105 kary za z\u0142amanie nowych przepis\u00f3w w wysoko\u015bci od 80 do 150 euro.", "W pa\u017adzierniku przysz\u0142ego roku zakaz zostanie rozszerzony w gminach \u2013 Lombardii na diesle nap\u0119dzane paliwem Euro 4.(PAP)", "sw/ jm/"]}
{"url": "https://www.bankier.pl/moto/rzad-dostrzegl-ze-polski-przemysl-potrzebuje-pobudzenia-technologicznego-620/", "title": ["Rz\u0105d dostrzeg\u0142, \u017ce polski przemys\u0142 potrzebuje pobudzenia technologicznego"], "lead": ["W ostatnich latach produkcja przemys\u0142owa w Polsce ros\u0142a jak na dro\u017cd\u017cach \u2013 prawie najszybciej w UE (poza ma\u0142ymi krajami jak \u0141otwa czy Cypr). Ale z tym sukcesem wi\u0105\u017ce si\u0119 te\u017c jedno wyzwanie."], "text": ["W ostatnich latach produkcja przemys\u0142owa w Polsce ros\u0142a jak na dro\u017cd\u017cach \u2013 prawie najszybciej w UE (poza ma\u0142ymi krajami jak \u0141otwa czy Cypr). Ale z tym sukcesem wi\u0105\u017ce si\u0119 te\u017c jedno wyzwanie.", "Fot. Marek Kuwak / FORUM", "Mocno zwi\u0119kszamy produkcj\u0119 towar\u00f3w relatywnie ma\u0142o zaawansowanych technologicznie, co w przysz\u0142o\u015bci mo\u017ce utrudni\u0107 inwestycje w badania, rozw\u00f3j, innowacje itd. Rz\u0105d to dostrzega i planuje tak\u0105 zmian\u0119 polityki dotacji dla inwestor\u00f3w, kt\u00f3ra b\u0119dzie promowa\u0142a nie tylko wielko\u015b\u0107 inwestycji, ale te\u017c ich zaawansowanie technologiczne. ", " To dobry kierunek \u2013 ma\u0142o spektakularna polityka, ale istotna dla transferu technologii i wiedzy do Polski.", "Relatywnie niskie zaawansowanie technologiczne polskiego przemys\u0142u wida\u0107 po wielu wska\u017anikach. Mo\u017cna na przyk\u0142ad spojrze\u0107 na podzia\u0142 bran\u017cowy. W ostatnich latach Polska by\u0142a absolutnym liderem regionu pod wzgl\u0119dem wzrostu produkcji wyrob\u00f3w z metali \u2013 chodzi g\u0142\u00f3wnie o konstrukcje metalowe, cz\u0119\u015bci do maszyn, narz\u0119dzia, elementy do pojazd\u00f3w itp. A jednocze\u015bnie wyra\u017anie wolniej ni\u017c w Rumunii czy nawet Czechach ros\u0142a w Polsce produkcja samochod\u00f3w i cz\u0119\u015bci do nich, czyli tych element\u00f3w \u0142a\u0144cucha warto\u015bci bran\u017cy motoryzacyjnej, kt\u00f3ry ma najwi\u0119ksz\u0105 warto\u015b\u0107 dodan\u0105 i produktywno\u015b\u0107. Wida\u0107 to na wykresie poni\u017cej.", "Wzrost produkcji w Polsce, Czechach i Rumunii w bran\u017cy przetw\u00f3rstwa metali i motoryzacyjnej", "W \u0142a\u0144cuchu warto\u015bci dodanej bran\u017cy motoryzacyjnej, kt\u00f3ry jest kluczow\u0105 bran\u017c\u0105 dla sektora przemys\u0142owego w Europie, Polska od lat zajmuje s\u0142absze miejsce ni\u017c inne kraje regionu. Nie b\u0119d\u0119 w tym momencie rozwa\u017ca\u0142 przyczyn, ale zastanowi\u0119 si\u0119 nad wnioskami na przysz\u0142o\u015b\u0107. Kluczowy wniosek jest taki, \u017ce w trwaj\u0105cej na \u015bwiecie rewolucji elektromobilnej Polska powinna stara\u0107 si\u0119 zaj\u0105\u0107 lepsze miejsce ni\u017c zaj\u0119li\u015bmy w latach 90. i 2000. w tradycyjnej motoryzacji. Lepsze to znaczy takie, kt\u00f3re gwarantuje produkcj\u0119 towar\u00f3w bardziej zaawansowanych technologicznie.", "Nie jest to niestety kwestia tylko dobrej woli. W regionie trwa silna konkurencja o najlepsze inwestycje, a jednocze\u015bnie Polska ma pewne przewagi konkurencyjne, kt\u00f3re silnie promuj\u0105 akurat produkcj\u0119 towar\u00f3w mniej zaawansowanych \u2013 niskie p\u0142ace, rozwini\u0119te bran\u017ce przetw\u00f3rstwa materia\u0142\u00f3w, ustabilizowane \u0142a\u0144cuchy dostaw w tych bran\u017cach. To co rz\u0105d mo\u017ce zrobi\u0107, to premiowa\u0107 inwestycje odpowiedniego profilu technologicznego oraz prowadzi\u0107 polityk\u0119 zam\u00f3wie\u0144 publicznych w taki spos\u00f3b, by uwzgl\u0119dnia\u0107 technologie, na rozwoju kt\u00f3rych nam zale\u017cy (to dzi\u0119ki zam\u00f3wieniom publicznym rozwin\u0119\u0142y si\u0119 takie firmy jak Solaris czy Pesa). Reszta b\u0119dzie zale\u017ca\u0142a od dynamizmu polskiego sektora prywatnego.", "Ruchy rz\u0105du w tej dziedzinie nale\u017cy oceni\u0107 jako bardzo dobre. Pytanie tylko, czy niemal trzy lata po przyj\u0119ciu Strategii Odpowiedzialnego Rozwoju to troch\u0119 nie za d\u0142ugo jak na og\u0142oszenie, \u017ce teraz polityka zach\u0119t dla inwestor\u00f3w b\u0119dzie si\u0119 skupia\u0142a na bardziej zaawansowanych technologiach. Rz\u0105d jest bardzo skupiony na redystrybucji dochodu, a pobudzanie inwestycji idzie wci\u0105\u017c powoli.", "Chcesz codziennie takie informacje na swoj\u0105 skrzynk\u0119? ", "."]}
{"url": "https://www.bankier.pl/moto/audi-pokazalo-swoj-pierwszy-samochod-elektryczny-270/", "title": ["Audi pokaza\u0142o sw\u00f3j pierwszy samoch\u00f3d elektryczny"], "lead": [], "text": ["Cho\u0107 produkcja audi e-trona ruszy\u0142a ju\u017c na pocz\u0105tku miesi\u0105ca, premiera mia\u0142a miejsce dopiero 17 wrze\u015bnia 2018 r. Entuzja\u015bci musieli czeka\u0107 na niego 10 lat, bowiem dekada min\u0119\u0142a od czasu zaprezentowania go jako modelu koncepcyjnego. Od tamtej pory w ofercie koncernu co prawda pojawi\u0142y si\u0119 modele z dopiskiem e-tron, ale by\u0142y one jednak tradycyjnymi hybrydami, w kt\u00f3rych silnik elektryczny pe\u0142ni\u0142 jedynie rol\u0119 pomocnicz\u0105.", "Nowy SUV e-tron to jednak samoch\u00f3d elektryczny z prawdziwego zdarzenia. To kolejny krok koncernu Volkswagena (kt\u00f3ry jest w\u0142a\u015bcicielem marki Audi) do elektryfikacji swojego portfolio i, cz\u0119\u015bciowo zapewne, od\u017cegnania si\u0119 od skandalu zwi\u0105zanego z manipulowaniem emisj\u0105 spalin w autach z silnikami diesla (przedstawiciele Audi r\u00f3wnie\u017c byli zamieszani w spraw\u0119. Niedawno pisali\u015bmy o tym, jak ", ").", "Oficjalnie samoch\u00f3d trafi do sprzeda\u017cy w po\u0142owie przysz\u0142ego roku, a najta\u0144sza wersja wyposa\u017cenia b\u0119dzie kosztowa\u0142a 74\u00a0800 dol. ameryka\u0144skich. W tej cenie klient otrzyma jednak pakiet udogodnie\u0144, kt\u00f3rego pozazdro\u015bciliby kierowcy, kt\u00f3rzy dop\u0142acili do bogatszej wersji w swoich autach. W \u201epodstawce\u201d otrzymaj\u0105 bowiem m.in. podgrzewane fotele, panoramiczny dach czy \u0142adowarki indukcyjne do smartfon\u00f3w. W dro\u017cszej wersji cenowej, przekraczaj\u0105cej 80\u00a0000 dol., fotele dodatkowo b\u0119d\u0105 mia\u0142y funkcje masa\u017cu i udogodnienia software\u2019owe \u2013 np. asystenta parkowania.", "Samoch\u00f3d ma przejecha\u0107 min. 400 km na jednym \u0142adowaniu (", "), a do 100 km/h rozp\u0119dzi si\u0119 w niewiele ponad 6 sekund. Podobnie jak w teslach, b\u0119dzie jednak dost\u0119pny specjalny tryb uwalniaj\u0105cy na pewien czas pe\u0142n\u0105 moc zastosowanych silnik\u00f3w \u2013 \u0142\u0105czna moc wyniesie 300 kW i pozwoli rozp\u0119dzi\u0107 auto od 0 do 60 mil/h w zaledwie 5,5 s."]}
{"url": "https://www.bankier.pl/moto/niemieckie-i-francuskie-fabryki-hamuja-259/", "title": ["Niemieckie i francuskie fabryki hamuj\u0105"], "lead": [], "text": ["Indeks PMI (Purchasing Managers Index, pol. Indeks Menad\u017cer\u00f3w Logistyki) powstaje na podstawie anonimowych ankiet przeprowadzanych w\u015br\u00f3d mened\u017cer\u00f3w firm. Odpowiadaj\u0105 w nich na pytania dotycz\u0105ce takich zagadnie\u0144 jak zam\u00f3wienia, zatrudnienie, p\u0142atno\u015bci, ceny czy zapasy.", "Wska\u017anik ten uwa\u017cany jest za wska\u017anik wyprzedzaj\u0105cy. Przyjmuje warto\u015bci od 0 do 100 pkt., przy czym wy\u017cszy ni\u017c 50 pkt. oznacza, \u017ce dany sektor si\u0119 rozwija, natomiast ni\u017cszy \u015bwiadczy o pogorszeniu sytuacji. Dla poszczeg\u00f3lnych kraj\u00f3w indeks PMI przygotowuje firma IHS Markit.", "Wst\u0119pny odczyt wrze\u015bniowego indeksu PMI dla niemieckiego sektora wytw\u00f3rczego pokaza\u0142 wynik 53,7 pkt. To wyra\u017anie mniej ni\u017c w sierpniu (55,9 pkt.), jak r\u00f3wnie\u017c mniej od oczekiwa\u0144 ekonomist\u00f3w (55,6 pkt.). Odnotowany dzi\u015b rezultat, kt\u00f3ry drobnej rewizji b\u0119dzie m\u00f3g\u0142 zosta\u0107 poddany na pocz\u0105tku pa\u017adziernika, jest najni\u017cszy od 25 miesi\u0119cy.", "We Francji z kolei wst\u0119pny przemys\u0142owy PMI zatrzyma\u0142 si\u0119 na 50,4 pkt. To najgorszy rezultat od r\u00f3wno dw\u00f3ch lat. Rynkowi eksperci oczekiwali tymczasem przynajmniej 53,3 pkt. wobec 53,5 pkt. w sierpniu.", "Koniec ko\u0144c\u00f3w, przemys\u0142owy PMI dla strefy euro wyni\u00f3s\u0142 we wrze\u015bniu 53,3 pkt. wobec oczekiwa\u0144 na poziomie 54,4 pkt. i 54,6 pkt. w sierpniu.", "\u2013 Stagnacja w eksporcie przyczyni\u0142a si\u0119 do jednego z najgorszych od dw\u00f3ch lat miesi\u0119cy w europejskiej gospodarce. Wojny handlowe, brexit, zmienny popyt globalny (szczeg\u00f3lnie w sektorze motoryzacyjnym), awersja do ryzyka i rosn\u0105ca niepewno\u015b\u0107 polityczna przyczyni\u0142y si\u0119 do spowolnienia aktywno\u015bci gospodarczej \u2013 napisa\u0142 w komentarzu do dzisiejszych danych Chris Williamson, g\u0142\u00f3wny ekonomista IHS Markit.", "Sytuacj\u0119 ratuj\u0105 nieco indeksy us\u0142ugowe. W Niemczech wska\u017anik ten wzr\u00f3s\u0142 z 55 pkt. do 56,5 pkt., we Francji z kolei spad\u0142 z 55,4 pkt. do 54,3 pkt. W efekcie indeks dla ca\u0142ej strefy euro wzr\u00f3s\u0142 z 54,4 pkt. do 54,7 pkt.", "\u2013 Na szcz\u0119\u015bcie spowolnienie ograniczy\u0142o si\u0119 do sektora przemys\u0142owego. Rosn\u0105cy sektor us\u0142ug, wspierany po cz\u0119\u015bci popytem wewn\u0119trznym stymulowanym dobr\u0105 sytuacj\u0105 na rynku pracy, przemawia za tym, aby oszacowa\u0107 wzrost PKB strefy euro w trzecim kwartale na 0,5 proc. w uj\u0119ciu kwartalnym \u2013 doda\u0142 Williamson, przypominaj\u0105c o istniej\u0105cych ryzykach dla wzrostu, kt\u00f3re ju\u017c uwidoczni\u0142y si\u0119 w sektorze przemys\u0142owym.", "Finalne odczyty zaprezentowanych dzi\u015b wska\u017anik\u00f3w, jak r\u00f3wnie\u017c indeksy dla mniejszych pa\u0144stw (w tym Polski), ujrz\u0105 \u015bwiat\u0142o dzienne 1 (przemys\u0142owe) oraz 3 (us\u0142ugowe) pa\u017adziernika."]}
{"url": "https://www.bankier.pl/moto/uber-kontra-taxify-ktora-aplikacja-lepsza-i-gdzie-taniej-488/", "title": ["Uber kontra Taxify. Kt\u00f3ra aplikacja lepsza i gdzie taniej?"], "lead": ["W ostatnim kwartale 2017 roku pojawi\u0142 si\u0119 na rynku g\u0142\u00f3wny konkurent Ubera \u2013 Taxify. Aplikacje na pierwszy rzut oka wygl\u0105daj\u0105 bardzo podobnie. Czym si\u0119 od siebie r\u00f3\u017cni\u0105 i kt\u00f3r\u0105 bardziej op\u0142aca si\u0119 je\u017adzi\u0107?"], "text": ["W ostatnim kwartale 2017 roku pojawi\u0142 si\u0119 na rynku g\u0142\u00f3wny konkurent Ubera \u2013 Taxify. Aplikacje na pierwszy rzut oka wygl\u0105daj\u0105 bardzo podobnie. Czym si\u0119 od siebie r\u00f3\u017cni\u0105 i kt\u00f3r\u0105 bardziej op\u0142aca si\u0119 je\u017adzi\u0107?", "Mechanizmy dzia\u0142ania Ubera i Taxify s\u0105 niemal identyczne. U\u017cytkownik po zalogowaniu si\u0119 i dodaniu do swojego urz\u0105dzenia karty p\u0142atniczej mo\u017ce zam\u00f3wi\u0107 przejazd. Ustawia miejsce odbioru, wpisuje cel podr\u00f3\u017cy i otrzymuje wst\u0119pne informacje na temat kwoty za przejazd oraz informacje na temat czasu oczekiwania. Zar\u00f3wno Uber, jak i Taxify s\u0105 aplikacjami, kt\u00f3re s\u0142u\u017c\u0105 do zamawiania przejazd\u00f3w poprzez kojarzenie pasa\u017cer\u00f3w z kierowcami korzystaj\u0105cymi z aplikacji. S\u0105 to platformy po\u015brednicz\u0105ce mi\u0119dzy prywatnymi kierowcami, kt\u00f3rzy oferuj\u0105 przew\u00f3z os\u00f3b, a klientami.", "Sprawdzili\u015bmy, ile zap\u0142acimy za przejazd spod naszej redakcji we Wroc\u0142awiu mieszcz\u0105cej si\u0119 przy ulicy Legnickiej 21a do ZOO przy ul. Wr\u00f3blewskiego. W przypadku Ubera kierowca mia\u0142 przyjecha\u0107 za 4 minuty, a koszt przejazdu w \u201etaryfie\u201d UberX wyni\u00f3s\u0142 14,5 z\u0142. Natomiast na kierowc\u0119 Taxify r\u00f3wnie\u017c zaczekaliby\u015bmy nieca\u0142e pi\u0119\u0107 minut, a koszt podr\u00f3\u017cy zosta\u0142 uj\u0119ty w wide\u0142kach od 13,1 z\u0142 do 16,0 z\u0142.", "W obu przypadkach cena za przejazd jest ustalana na podstawie trzech zmiennych: op\u0142aty startowej, czasu dojazdu oraz liczby kilometr\u00f3w. Dodatkowo zar\u00f3wno Uber, jak i Taxify oferuj\u0105 u\u017cytkownikom mo\u017cliwo\u015b\u0107 zam\u00f3wienia samochod\u00f3w z wy\u017cszej p\u00f3\u0142ki w ramach funkcji \u201eSelect\u201d dla Ubera i \u201eKomfort\u201d dla Taxify.", "\n", "R\u00f3\u017cnice w cenach s\u0105 widoczne w przypadku planowania dalszej podr\u00f3\u017cy. Za zam\u00f3wienie przejazdu z ul. Legnickiej 21a na lotnisko przy ul. Granicznej (parking B) zap\u0142acimy w Uberze 34,51 z\u0142, a w Taxify 27,9 \u2013 34,1 z\u0142. W obu przypadkach z uwagi na wzmo\u017cone zainteresowanie przejazdami ceny zosta\u0142y podniesione w ramach funkcji \u201ecen dynamicznych\u201d. W przypadku Ubera cena podana przed zaakceptowaniem przejazdu jest najcz\u0119\u015bciej cen\u0105 ko\u0144cow\u0105, chyba \u017ce po drodze nast\u0105pi nieoczekiwany post\u00f3j lub inne zdarzenia losowe. Taxify, podobnie jak niegdy\u015b Uber, pokazuje wide\u0142ki ceny, jak\u0105 zap\u0142aci Kowalski za przejazd.", "Ceny w obu przypadkach s\u0105 r\u00f3wnie\u017c inne w przypadku wybrania si\u0119 poza granice miasta. Taxify pobiera dodatkow\u0105 op\u0142at\u0119 8 z\u0142 za jej przekroczenie, natomiast Uber podnosi ca\u0142kowit\u0105 op\u0142at\u0119 za przejazd w zale\u017cno\u015bci od wykonanych kilometr\u00f3w poza granic\u0119 miasta.", "Taxify na polskim rynku jest znacznie kr\u00f3cej, dlatego te\u017c to Uber przedstawia si\u0119 ciekawej je\u015bli chodzi o dodatkowe us\u0142ugi. W pakiecie dodatk\u00f3w w Uberze mo\u017cemy na przyk\u0142ad wybra\u0107 opcj\u0119 \u201eUberpool\u201d, kt\u00f3ra polega na zam\u00f3wieniu przejazdu z opcj\u0105 zabrania innego pasa\u017cera po drodze, co ostatecznie zmniejszy cen\u0119 za pokonan\u0105 tras\u0119, mimo \u017ce b\u0119dzie ona d\u0142u\u017csza od standardowej. Dodatkowo wychodz\u0105c naprzeciw oczekiwaniom kierowc\u00f3w, Uber wprowadzi\u0142 mo\u017cliwo\u015b\u0107 przekazania napiwku swoim kierowcom poprzez aplikacj\u0119.", "Uber konta Taxify \u2013 por\u00f3wnanie ofert przewo\u017anik\u00f3w", "Dla u\u017cytkownik\u00f3w wa\u017cna jest r\u00f3wnie\u017c mo\u017cliwo\u015b\u0107 zgarni\u0119cia bonusu za polecenie nowej osoby w aplikacji. Po pierwszym przeje\u017adzie u\u017cytkownika, kt\u00f3ry pos\u0142u\u017cy\u0142 si\u0119 kodem udost\u0119pnionym przez np. znajomego, cena za przejazd obni\u017ca si\u0119, a polecaj\u0105cy zgarnia bonus za skuteczne polecenie.", "Do niedawna w Uberze mo\u017cna by\u0142o otrzyma\u0107 nagrod\u0119 za skuteczne polecenie, jednak jak dowiedzia\u0142a si\u0119 redakcja Bankier.pl, czasy te min\u0119\u0142y. Obecnie polecaj\u0105cy nie otrzyma \u017cadnego bonusu, a u\u017cytkownik korzystaj\u0105cy z jego kodu skorzysta z 10 z\u0142 rabatu za przejazd. W przypadku Taxify bonus ten jest wy\u017cszy i wynosi 15 z\u0142.", "Wraz z rozwojem aplikacji Uber zacz\u0105\u0142 pobiera\u0107 r\u00f3wnie\u017c wy\u017csze prowizje za przejazdy od swoich kierowc\u00f3w. Obecnie prowizja pobierana od partnera aplikacji za przejazd wynosi 25 proc., a w przypadku Taxify waha si\u0119 od 15 do 20 proc.", "O ile kwoty za przejazdy s\u0105 podobne, o\u00a0 tyle mo\u017cna domniema\u0107, \u017ce i Taxify wprowadzi w nied\u0142ugim czasie nowe udogodnienia. Konsumenci szukaj\u0105 ta\u0144szych rozwi\u0105za\u0144 przy zachowaniu tego samego komfortu jazdy i korzystania z aplikacji.", "Weronika Szkwarek"]}
{"url": "https://www.bankier.pl/moto/ke-wszczela-dochodzenie-ws-mozliwej-zmowy-miedzy-bmw-daimlerem-i-vw-466/", "title": ["KE wszcz\u0119\u0142a dochodzenie ws. mo\u017cliwej zmowy mi\u0119dzy BMW, Daimlerem i VW"], "lead": ["Komisja Europejska wszcz\u0119\u0142a we wtorek dochodzenie ws. mo\u017cliwej zmowy rynkowej mi\u0119dzy niemieckimi koncernami BMW, Daimlerem i VW, kt\u00f3ra mia\u0142aby dotyczy\u0107 technologii ograniczaj\u0105cych emisje spalin. KE sprawdzi, czy firmy naruszy\u0142y unijne przepisy antymonopolowe."], "text": ["Komisja Europejska wszcz\u0119\u0142a we wtorek dochodzenie ws. mo\u017cliwej zmowy rynkowej mi\u0119dzy niemieckimi koncernami BMW, Daimlerem i VW, kt\u00f3ra mia\u0142aby dotyczy\u0107 technologii ograniczaj\u0105cych emisje spalin. KE sprawdzi, czy firmy naruszy\u0142y unijne przepisy antymonopolowe.", "Unijne przepisy zakazuj\u0105 tworzenie karteli i zm\u00f3w cenowych. Dochodzenie ma by\u0107 przeprowadzone w trybie pilnym.", "\u201eKomisja bada, czy BMW, Daimler i VW uzgodni\u0142y, \u017ce nie b\u0119d\u0105 konkurowa\u0107 ze sob\u0105 w kwestii opracowania i wdro\u017cenia system\u00f3w zmniejszenia szkodliwych emisji w samochodach osobowych zasilanych benzyn\u0105 i olejem nap\u0119dowym. Technologie te maj\u0105 sprawi\u0107, \u017ce pojazdy te b\u0119d\u0105 mniej szkodliwe dla \u015brodowiska. Je\u015bli oka\u017ce si\u0119 to faktem, to zmowa mog\u0142a pozbawi\u0107 konsument\u00f3w mo\u017cliwo\u015bci zakupu samochod\u00f3w, kt\u00f3re s\u0105 mniej szkodliwe dla \u015brodowiska\u201d \u2013 powiedzia\u0142a we wtorek komisarz ds. polityki konkurencji Margrethe Vestager.", "Komisja dotar\u0142a do informacji o tym, \u017ce przedstawiciele firm motoryzacyjnych BMW, Daimler, VW, Audi i Porsche (obie nale\u017c\u0105 do VW) \u2013 zwanych, jak informuje KE, \u201ekr\u0119giem pi\u0119ciu\u201d \u2013 uczestniczyli w spotkaniach, podczas kt\u00f3rych omawiano mi\u0119dzy innymi opracowanie i wdra\u017canie technologii ograniczaj\u0105cych szkodliwe emisje spalin. KE zamierza zbada\u0107, czy dosz\u0142o na nich do zawarcia zmowy, by ograniczy\u0107 rozw\u00f3j i wdro\u017cenie niekt\u00f3rych system\u00f3w kontroli emisji w samochodach sprzedawanych w Europie.", "Dochodzenie dotyczy takich technologii, jak systemy selektywnej redukcji katalitycznej oraz filtr\u00f3w cz\u0105stek sta\u0142ych, kt\u00f3re odpowiadaj\u0105 za ograniczenie szkodliwych emisji.", "Formalne post\u0119powanie wyja\u015bniaj\u0105ce Komisji dotyczy wy\u0142\u0105cznie system\u00f3w kontroli emisji. By\u0142y to jednak tylko niekt\u00f3re z zagadnie\u0144 omawianych przez \u201ekr\u0105g pi\u0119ciu\u201d. Na spotkaniach rozmawiano m.in. o wsp\u00f3lnych wymaganiach jako\u015bciowych dotycz\u0105cych cz\u0119\u015bci samochodowych, wsp\u00f3lnych procedurach testowania jako\u015bci, czy maksymalnej pr\u0119dko\u015bci, z jak\u0105 mog\u0105 si\u0119 otwiera\u0107 lub zamyka\u0107 dachy kabriolet\u00f3w.", "Wsp\u00f3\u0142praca rozszerzy\u0142a si\u0119 r\u00f3wnie\u017c na obszar test\u00f3w zderzeniowych i manekin\u00f3w do tych bada\u0144. Firmy samochodowe wymienia\u0142y si\u0119 wiedz\u0105 techniczn\u0105 w celu ulepszenia procedur testowania bezpiecze\u0144stwa samochod\u00f3w.", "Obecnie Komisja nie ma wystarczaj\u0105cych dowod\u00f3w, aby te dyskusje w ramach \u201ekr\u0119gu pi\u0119ciu\u201d uzna\u0107 za zachowania antykonkurencyjne. Unijne przepisy antymonopolowe pozwalaj\u0105 na wsp\u00f3\u0142prac\u0119 techniczn\u0105, dzi\u0119ki kt\u00f3rej ma si\u0119 poprawi\u0107 jako\u015b\u0107 produkt\u00f3w.", "Z Brukseli \u0141ukasz Osi\u0144ski (PAP)", "luo/ lm/ mal/"]}
{"url": "https://www.bankier.pl/moto/niemcy-plan-miliona-samochodow-elektrycznych-do-2020-r-zagrozony-253/", "title": ["Niemcy:  Plan miliona samochod\u00f3w elektrycznych do 2020 r. zagro\u017cony"], "lead": ["Niemcy prawdopodobnie nie zdo\u0142aj\u0105 zrealizowa\u0107 planu miliona zarejestrowanych samochod\u00f3w elektrycznych do 2020 roku i b\u0119dzie on musia\u0142 by\u0107 op\u00f3\u017aniony o dwa lata \u2013 wynika z raportu rz\u0105dowego cia\u0142a doradczego ds. elektromobilno\u015bci."], "text": ["Niemcy prawdopodobnie nie zdo\u0142aj\u0105 zrealizowa\u0107 planu miliona zarejestrowanych samochod\u00f3w elektrycznych do 2020 roku i b\u0119dzie on musia\u0142 by\u0107 op\u00f3\u017aniony o dwa lata \u2013 wynika z raportu rz\u0105dowego cia\u0142a doradczego ds. elektromobilno\u015bci.", "\u201eBior\u0105c pod uwag\u0119 obecn\u0105 dynamik\u0119 rynku, cel jednego miliona prawdopodobnie zostanie przesuni\u0119ty na 2022 rok\u201d \u2013 napisano w przekazanym w \u015brod\u0119 kanclerz Angeli Merkel raporcie Narodowej Platformy Elektromobilno\u015bci (NPE), kt\u00f3ra jest cia\u0142em doradczym niemieckiego rz\u0105du.", "Wed\u0142ug raportu, w 2017 roku liczba pojazd\u00f3w elektrycznych w Niemczech podwoi\u0142a si\u0119, co by\u0142o najwi\u0119kszym wzrostem na \u015bwiecie, i na koniec ubieg\u0142ego roku zarejestrowanych ich by\u0142o 131 tysi\u0119cy. Do tego wzrostu przyczyni\u0142 si\u0119 uruchomiony w 2016 roku system subsydi\u00f3w, kt\u00f3ry ma warto\u015b\u0107 oko\u0142o miliarda euro i jest cz\u0119\u015bciowo finansowany przez niemieckie firmy motoryzacyjne. Jednak wielu potencjalnych nabywc\u00f3w zniech\u0119caj\u0105 wci\u0105\u017c wysokie ceny samochod\u00f3w elektrycznych, ich ograniczony zasi\u0119g i brak wystarczaj\u0105cej liczby punkt\u00f3w \u0142adowania.", "Niemiecka koalicja rz\u0105dowa, aby wspom\u00f3c przej\u015bcie na bardziej przyjazny dla \u015brodowiska transport, planuje z\u0142agodzi\u0107 obci\u0105\u017cenia podatkowe dla w\u0142a\u015bcicieli samochod\u00f3w elektrycznych, zbudowa\u0107 co najmniej 100 tysi\u0119cy nowych punkt\u00f3w \u0142adowania i subsydiowa\u0107 systemy wsp\u00f3lnego u\u017cytkowania samochod\u00f3w (car-sharining).", "\u201eNa pewno mieli\u015bmy op\u00f3\u017aniony start do elektromobilno\u015bci, ale teraz to nadganiamy\u201d \u2013 powiedzia\u0142 w \u015brod\u0119 minister transportu Andreas Scheuer, dodaj\u0105c, \u017ce nie widzi obecnie potrzeby tworzenia dalszych system\u00f3w zach\u0119t.", "Niemcy zach\u0119caj\u0105 tak\u017ce producent\u00f3w samochodowych, by po\u0142\u0105czyli si\u0142y i rozpocz\u0119li produkcj\u0119 baterii, uniezale\u017cniaj\u0105c si\u0119 od azjatyckich dostawc\u00f3w. Minister gospodarki Peter Altmaier, kt\u00f3ry prowadzi rozmowy na ten temat z innymi krajami Unii Europejskiej, powiedzia\u0142 we wtorek w Brukseli, \u017ce ich ko\u0144cowa faza odb\u0119dzie si\u0119 w listopadzie w Berlinie. Zastrzeg\u0142 jednak, \u017ce nie mo\u017ce poda\u0107 szczeg\u00f3\u0142\u00f3w, dop\u00f3ki nie zostan\u0105 wyja\u015bnione sprawy zwi\u0105zane z unijnymi regulacjami w zakresie pomocy publicznej i antymonopolowymi. \u201eW ci\u0105gu kilku lat Europa b\u0119dzie mia\u0142a konkurencyjny sektor produkuj\u0105cy baterie, kt\u00f3ry b\u0119dzie m\u00f3g\u0142 przetrwa\u0107 bez pomocy pa\u0144stwowej\u201d \u2013 o\u015bwiadczy\u0142 Altmaier po spotkaniu unijnym komisarzem ds. energetyki Maroszem Szefczoviczem.(PAP)", "bjn/ mc/"]}
{"url": "https://www.bankier.pl/moto/diesle-w-odwrocie-polacy-rezygnuja-z-nich-niechetnie-634/", "title": ["Diesle w odwrocie. Polacy rezygnuj\u0105 z nich niech\u0119tnie"], "lead": ["Ju\u017c tylko blisko jedn\u0105 trzeci\u0105 wszystkich rejestrowanych w Unii Europejskiej samochod\u00f3w stanowi\u0105 diesle. Tak\u017ce w Polsce ich liczba w\u015br\u00f3d nowych aut spada, jednak nadal znacznie wolniej ni\u017c w innych krajach Starego Kontynentu."], "text": ["Ju\u017c tylko blisko jedn\u0105 trzeci\u0105 wszystkich rejestrowanych w Unii Europejskiej samochod\u00f3w stanowi\u0105 diesle. Tak\u017ce w Polsce ich liczba w\u015br\u00f3d nowych aut spada, jednak nadal znacznie wolniej ni\u017c w innych krajach Starego Kontynentu.", "O 15,5 proc. w skali roku zmniejszy\u0142a si\u0119 liczba rejestracji samochod\u00f3w z silnikami wysokopr\u0119\u017cnymi w og\u00f3lnej liczbie nowych pojazd\u00f3w rejestrowanych w Unii Europejskiej. ", " udzia\u0142 diesli wynosi\u0142 37,9 proc., 55,5 proc. mia\u0142o silnik benzynowy. Nowe dane za drugi kwarta\u0142 pokazuj\u0105, \u017ce 36,3 proc. nowych samochod\u00f3w to diesle, a 56,7 proc. \u2013 pojazdy z silnikami benzynowymi.", "Najwi\u0119kszej redukcji diesli w skali roku dokonali \u0141otysze (-32 proc.) i S\u0142owe\u0144cy (-31,9 proc.), wyra\u017ane zmniejszenie liczby rejestracji, na poziomie jednej czwartej, odnotowano te\u017c w Wielkiej Brytanii i Holandii. Ma\u0142o spektakularnie wygl\u0105daj\u0105 na tym tle dane dotycz\u0105ce Polski, gdzie liczba rejestracji diesli zmala\u0142a rdr o 2,8 proc. Jednocze\u015bnie w Unii wci\u0105\u017c s\u0105 kraje, w kt\u00f3rych pozycja diesli umacnia si\u0119 \u2013 to m.in. Estonia (liczba rejestracji +6,9 proc.), Szwecja (+5,6 proc.), Bu\u0142garia (+4 proc.) i Rumunia (+3,5 proc.).", "W czasie stopniowego odwrotu od diesli ro\u015bnie popularno\u015b\u0107 \u201ebenzyniak\u00f3w\u201d \u2013 liczba rejestracji wzros\u0142a rdr o blisko 20 proc. z 49,8 do 56,7 proc. Spo\u015br\u00f3d analizowanych kraj\u00f3w Unii najbardziej w Rumunii (+77,9 proc.), Szwecji (+62,5 proc.) i na W\u0119grzech (+43,3 proc.). Nieznacznie, ale jednak zmala\u0142 udzia\u0142 \u201ebenzyniak\u00f3w\u201d tylko w jednym z kraj\u00f3w \u2013 Estonii (-0,2 proc.). W analizowanym okresie Polacy zarejestrowali o 14,7 proc. wi\u0119cej samochod\u00f3w benzynowych.", "Wci\u0105\u017c tylko 6,9 proc. wszystkich nowo rejestrowanych pojazd\u00f3w posiada alternatywne nap\u0119dy, jednak ich liczba na motorynku wyra\u017anie zwi\u0119ksza si\u0119 \u2013 w skali roku w ca\u0142ej Unii wzros\u0142a \u015brednio o 44,3 proc. Najwi\u0119ksz\u0105 cz\u0119\u015b\u0107 samochod\u00f3w z tej grupy stanowi\u0105 hybrydy (3,6-proc. udzia\u0142 w og\u00f3le nowych aut; liczba rejestracji +49,2 proc. r/r), a tylko jeden na sze\u015b\u0107dziesi\u0105t pojazd\u00f3w by\u0142 zasilany elektrycznie (wzrost o 45,5 proc. r/r). \u0141\u0105cznie w ca\u0142ej Unii w drugim kwartale zarejestrowano 72 168 \u201eelektryk\u00f3w\u201d, z czego najwi\u0119cej w Niemczech (16,4 tys.), Wielkiej Brytanii (15,2 tys.) i Francji (10,6 tys.). Polski rynek to wci\u0105\u017c margines \u2013 od kwietnia do czerwca br. zarejestrowano tu zaledwie 330 samochod\u00f3w elektrycznych."]}
{"url": "https://www.bankier.pl/moto/rzad-przyjal-projekt-ustawy-o-karach-za-cofanie-licznikow-w-autach-533/", "title": ["Rz\u0105d przyj\u0105\u0142 projekt ustawy o karach za cofanie licznik\u00f3w w autach"], "lead": ["Rada Ministr\u00f3w zaakceptowa\u0142a we wtorek przygotowane w Ministerstwie Sprawiedliwo\u015bci propozycje zmian w prawie, kt\u00f3re pozwol\u0105 ukr\u00f3ci\u0107 \u201eprzekr\u0119canie\u201d licznik\u00f3w w u\u017cywanych samochodach \u2013 poinformowa\u0142o Biuro Komunikacji i Promocji Ministerstwa Sprawiedliwo\u015bci."], "text": ["Rada Ministr\u00f3w zaakceptowa\u0142a we wtorek przygotowane w Ministerstwie Sprawiedliwo\u015bci propozycje zmian w prawie, kt\u00f3re pozwol\u0105 ukr\u00f3ci\u0107 \u201eprzekr\u0119canie\u201d licznik\u00f3w w u\u017cywanych samochodach \u2013 poinformowa\u0142o Biuro Komunikacji i Promocji Ministerstwa Sprawiedliwo\u015bci.", "Jak zaznaczono w przes\u0142anej PAP informacji, \u201esamochodowi kanciarze, a tak\u017ce ich pomocnicy, s\u0105 dzi\u015b praktycznie bezkarni. Ofiar\u0105 oszust\u00f3w padaj\u0105 nie\u015bwiadomi nabywcy, kt\u00f3rzy na zakup wymarzonych czterech k\u00f3\u0142ek wydaj\u0105 cz\u0119sto ostatnie oszcz\u0119dno\u015bci\u201d. \u201eJak podkre\u015bla\u0142 Minister Sprawiedliwo\u015bci Prokurator Generalny Zbigniew Ziobro, konsekwencje bezradno\u015bci pa\u0144stwa wobec takiego procederu ponosz\u0105 uczciwi obywatele przep\u0142acaj\u0105cy za pojazd, kt\u00f3ry nie nadaje si\u0119 do jazdy albo samoch\u00f3d +po przej\u015bciach+\u201d \u2013 czytamy.", "Przyj\u0119ty przez rz\u0105d projekt nowelizacji ustawy Prawo o ruchu drogowym i ustawy Kodeks karny za ka\u017cde \u201eprzekr\u0119cenie\u201d licznika b\u0119dzie grozi\u0142o od trzech miesi\u0119cy do pi\u0119ciu lat wi\u0119zienia. Odpowiada\u0107 za oszustwo ma zar\u00f3wno ten, kto je zleca, jak i wykonawca, np. mechanik w warsztacie.", "Grzywna do 3 tys. z\u0142 b\u0119dzie grozi\u0142a wtedy, gdy w\u0142a\u015bciciel samochodu nie zg\u0142osi w stacji kontroli pojazd\u00f3w wymiany licznika na nowy (np. z powodu awarii).", "Teraz stacje kontroli pojazd\u00f3w musz\u0105 przekazywa\u0107 do Centralnej Ewidencji Pojazd\u00f3w i Kierowc\u00f3w stan licznika odczytany podczas obowi\u0105zkowego przegl\u0105du technicznego pojazdu. Po zmianie przepis\u00f3w b\u0119d\u0105 tak\u017ce przekazywa\u0142y informacje o wymianie licznika i jego przebiegu w chwili odczytu przez diagnost\u0119.", "Projekt nowelizacji przewiduje r\u00f3wnie\u017c, \u017ce przy ka\u017cdej kontroli policji, Stra\u017cy Granicznej, Inspekcji Transportu Drogowego, \u017bandarmerii Wojskowej lub s\u0142u\u017cby celnej ich funkcjonariusze b\u0119d\u0105 mieli obowi\u0105zek zanotowania aktualnego stanu licznika sprawdzanego samochodu. Te informacje r\u00f3wnie\u017c trafi\u0105 do centralnej ewidencji pojazd\u00f3w. \u201eW ten spos\u00f3b mo\u017cna b\u0119dzie por\u00f3wnywa\u0107 kolejne odczyty i \u0142atwiej wykrywa\u0107 oszust\u00f3w\u201d \u2013 zaznaczono w komunikacie.", "Jak podano, podobne rozwi\u0105zania dzia\u0142aj\u0105 w pa\u0144stwach zachodniej Europy. W Niemczech za fa\u0142szowanie wskaza\u0144 licznika kilometr\u00f3w mo\u017cna zosta\u0107 skazanym na pi\u0119\u0107 lat wi\u0119zienia. W Austrii rok wi\u0119zienia grozi za fa\u0142szowanie danych technicznych pojazd\u00f3w. Francuskie prawo przewiduje dwa lata wi\u0119zienia za zmian\u0119 wskaza\u0144 licznika przebiegu, a w Czechach ka\u017cda ingerencja w stan licznika grozi rokiem wi\u0119zienia i przepadkiem samochodu.", "autor: Marcin Kucharzewski"]}
{"url": "https://www.bankier.pl/moto/analitycy-podwyzki-paliw-blisko-tegorocznych-rekordow-475/", "title": ["Analitycy: podwy\u017cki paliw blisko tegorocznych rekord\u00f3w"], "lead": ["Pomimo tego, \u017ce w mijaj\u0105cym tygodniu paliwa dro\u017cej\u0105 zaledwie o 1 grosz, to ich ceny zbli\u017caj\u0105 si\u0119 do tegorocznych rekord\u00f3w z maja. Litr Pb95 kosztuje \u015brednio 5,12 z\u0142, ON 5,05 z\u0142, a tankowanie autogazu to wydatek 2,32 z\u0142 za litr \u2013 zauwa\u017caj\u0105 analitycy."], "text": ["Pomimo tego, \u017ce w mijaj\u0105cym tygodniu paliwa dro\u017cej\u0105 zaledwie o 1 grosz, to ich ceny zbli\u017caj\u0105 si\u0119 do tegorocznych rekord\u00f3w z maja. Litr Pb95 kosztuje \u015brednio 5,12 z\u0142, ON 5,05 z\u0142, a tankowanie autogazu to wydatek 2,32 z\u0142 za litr \u2013 zauwa\u017caj\u0105 analitycy.", "\u201eSytuacja na rynku paliw w Polsce nie sprzyja zar\u00f3wno kierowcom, jak i w\u0142a\u015bcicielom stacji benzynowych. Pierwsi za tankowanie w tym tygodniu znowu p\u0142ac\u0105 wi\u0119cej, ale skala podwy\u017cek z perspektywy tych drugich z pewno\u015bci\u0105 nie jest satysfakcjonuj\u0105ca\u201d \u2013 oceniali analitycy e-petrol.pl.", "W ich opinii, ostatnie dni wrze\u015bnia raczej nie przynios\u0105 poprawy nastroj\u00f3w ani tankuj\u0105cych, ani w\u0142a\u015bcicieli stacji. \u201eSpodziewamy si\u0119 stabilizacji cen na wysokich poziomach, co przy tylko nieznacznych obni\u017ckach na rynku hurtowym nie wp\u0142ynie na wyra\u017an\u0105 popraw\u0119 mar\u017c detalicznych sprzedawc\u00f3w\u201d \u2013 napisali w pi\u0105tkowym komentarzu.", "Umocnienie z\u0142ot\u00f3wki i zahamowany wzrost cen ropy prze\u0142o\u017cy\u0142y si\u0119 na spadek cen paliw w krajowych rafineriach. Benzyna bezo\u0142owiowa 95 kosztuje w hurcie \u015brednio 4 tys. 17,60 z\u0142 za metr sze\u015bc., co oznacza, \u017ce jest ona o 58 z\u0142 ta\u0144sza ni\u017c w ubieg\u0142y pi\u0105tek. Olej nap\u0119dowy w tym samym czasie potania\u0142 o 29 z\u0142 i metr sze\u015bcienny diesla w cennikach rafinerii kosztuje \u015brednio 4 tys. 89,60 z\u0142.", "\u201eW najbli\u017cszych dniach, pomimo spadkowej korekty w cennikach rafinerii nie spodziewamy si\u0119 obni\u017cek na stacjach, bo mar\u017ce operator\u00f3w rynku detalicznego ca\u0142y czas utrzymuj\u0105 si\u0119 na bardzo niskim poziomie. Przewidywane przedzia\u0142y cenowe dla poszczeg\u00f3lnych gatunk\u00f3w paliw wygl\u0105daj\u0105 nast\u0119puj\u0105co: 5,09-5,18 z\u0142 dla benzyny 95-oktanowej, dla diesla 5,04-5,15 z\u0142 i\u00a02,31-2,39 z\u0142 za litr dla autogazu\u201d \u2013 przewiduj\u0105.", "Z kolei eksperci BM Reflex s\u0105 przekonani, \u017ce ze wzgl\u0119du na stabiln\u0105 sytuacj\u0119 na krajowym hurtowym rynku paliw mo\u017cna z optymizmem patrzy\u0107 w niedalek\u0105 przysz\u0142o\u015b\u0107, gdy\u017c podwy\u017cki cen paliw na razie nam nie gro\u017c\u0105.", "\u201eO tym, czy zap\u0142acimy za paliwa mniej, mo\u017ce zdecydowa\u0107 z kolei koalicja producent\u00f3w ropy OPEC\u201d \u2013 napisali w pi\u0105tek.", "W najbli\u017csz\u0105 niedziel\u0119 w stolicy Algierii cz\u0142onkowie Organizacji Kraj\u00f3w Eksportuj\u0105cych Rop\u0119 Naftow\u0105 i ich sprzymierze\u0144cy (m.in. Rosja) maj\u0105 spotka\u0107 si\u0119, by ustali\u0107 nowe limity produkcyjne w zwi\u0105zku z eliminacj\u0105 z rynku ropy ira\u0144skiej.", "\u201eTo wydarzenie zapewne wp\u0142ywa\u0107 b\u0119dzie w najbli\u017cszych dniach na nastroje handluj\u0105cych i trudno wskaza\u0107 w tym momencie na czynnik o wi\u0119kszym znaczeniu dla rynkowej sytuacji\u201d \u2013 zauwa\u017caj\u0105 analitycy e-petrol.\u00a0(PAP)(PAP Biznes)", "mj/ asa/"]}
{"url": "https://www.bankier.pl/moto/katowice-115-punktow-ladowania-aut-elektrycznych-do-2020-r-311/", "title": ["Katowice: 115 punkt\u00f3w \u0142adowania aut elektrycznych do 2020 r."], "lead": ["Na pocz\u0105tku 2020 r. w Katowicach b\u0119dzie w sumie ok. 115 og\u00f3lnodost\u0119pnych punkt\u00f3w \u0142adowania samochod\u00f3w elektrycznych \u2013 wynika z deklaracji w\u0142adz miasta. W ocenie samorz\u0105dowc\u00f3w, stolica G\u00f3rnego \u015al\u0105ska b\u0119dzie w\u00f3wczas najbardziej zelektryfikowanym pod tym wzgl\u0119dem miastem w Polsce."], "text": ["Na pocz\u0105tku 2020 r. w Katowicach b\u0119dzie w sumie ok. 115 og\u00f3lnodost\u0119pnych punkt\u00f3w \u0142adowania samochod\u00f3w elektrycznych \u2013 wynika z deklaracji w\u0142adz miasta. W ocenie samorz\u0105dowc\u00f3w, stolica G\u00f3rnego \u015al\u0105ska b\u0119dzie w\u00f3wczas najbardziej zelektryfikowanym pod tym wzgl\u0119dem miastem w Polsce.", "fot. kasto/YAY Foto", "Obecnie w Katowicach, na terenach prywatnych, jest siedem og\u00f3lnodost\u0119pnych punkt\u00f3w \u0142adowania. Kilka innych stacji nale\u017cy do prywatnych podmiot\u00f3w, wykorzystuj\u0105cych je jedynie do w\u0142asnych potrzeb. Dzia\u0142aj\u0105 tak\u017ce cztery tzw. superchargery Tesli. Kolejne 22 stacje buduje nale\u017c\u0105ca do grupy energetycznej Tauron sp\u00f3\u0142ka Magenta.", "Jak poda\u0142 w poniedzia\u0142ek katowicki Urz\u0105d Miasta, obecnie trwa podpisywanie um\u00f3w na dzier\u017caw\u0119 nieruchomo\u015bci pod lokalizacj\u0119 nast\u0119pnych prawie 30 stacji \u0142adowania w mie\u015bcie. Pierwsze trzy \u2013 w rejonie ul. Henryka Miko\u0142aja G\u00f3reckiego \u2013 w katowickiej Strefie Kultury, nieopodal Muzeum \u015al\u0105skiego i Mi\u0119dzynarodowego Centrum Kongresowego \u2013 pojawi\u0105 si\u0119 jeszcze w listopadzie tego roku.", "Miejski Zarz\u0105d Ulic i Most\u00f3w w Katowicach zawar\u0142 w tej sprawie trzyletnie umowy z dwiema firmami: GreenGoo (sp\u00f3\u0142ka celowa firmy Transporters SA) oraz Magenta Grupa Tauron. Pierwsza firma postawi 10 \u0142adowarek, druga 19 (niezale\u017cnie od 22 stacji budowanych bezpo\u015brednio przez t\u0119 sp\u00f3\u0142k\u0119). Na uruchomienie us\u0142ugi \u0142adowania obie firmy maj\u0105 czas najdalej do lutego 2020 r.", "Prezydent Katowic Marcin Krupa przypomnia\u0142 w poniedzia\u0142ek, \u017ce dzia\u0142ania na rzecz rozwoju elektromobilno\u015bci w mie\u015bcie rozpocz\u0119\u0142y si\u0119 w 2010 r., kiedy Katowice zosta\u0142y partnerem mi\u0119dzynarodowego projektu \u201eElektryczne pojazdy w miejskiej Europie\u201d w ramach programu URBACT II. Powsta\u0142 w\u00f3wczas Lokalny Plan Dzia\u0142ania, kt\u00f3rego efektem by\u0142 zakup elektrycznego samochodu s\u0142u\u017c\u0105cego do cel\u00f3w promocyjnych, opracowanie karty pojazdu elektrycznego dla mieszka\u0144c\u00f3w Katowic, a tak\u017ce testowanie autobus\u00f3w z alternatywnymi nap\u0119dami. By\u0142 to wst\u0119p do dzia\u0142a\u0144 na szersz\u0105 skal\u0119.", "\u201ePostanowili\u015bmy, jako pierwsze miasto w Polsce, przeprowadzi\u0107 kompleksowe post\u0119powanie na dzier\u017caw\u0119 nieruchomo\u015bci pod lokalizacj\u0119 61 punkt\u00f3w, czyli 30 stacji \u0142adowania. Do ko\u0144ca 2020 r. powstanie 100 punkt\u00f3w \u0142adowania\u201d zadeklarowa\u0142 prezydent miasta. Na pocz\u0105tku 2020 r. takich punkt\u00f3w ma by\u0107 w sumie \u2013 wraz z ju\u017c istniej\u0105cymi i budowanymi przez inne podmioty \u2013 ok. 115.", "Przygotowania do og\u0142oszenia post\u0119powania na dzier\u017caw\u0119 nieruchomo\u015bci pod lokalizacj\u0119 nowych punkt\u00f3w \u0142adowania trwa\u0142y blisko rok. Wybrano 65 takich potencjalnych miejsc lokalizacji \u0142adowarek, konsultuj\u0105c z dostawc\u0105 energii \u2013 sp\u00f3\u0142k\u0105 Tauron Dystrybucja \u2013 mo\u017cliwo\u015bci ich przy\u0142\u0105czenia do sieci elektroenergetycznej. W efekcie wybrano 26 nieruchomo\u015bci, gdzie powstanie 30 stacji \u0142adowania.", "Stacje pojawi\u0105 si\u0119 w \u015br\u00f3dmie\u015bciu, przy centrach przesiadkowych, w okolicach najwa\u017cniejszych budynk\u00f3w u\u017cyteczno\u015bci publicznej oraz na osiedlach mieszkaniowych: Tysi\u0105clecia, Paderewskiego i Radockiego (po dwie) oraz jedna na osiedlu Gwiazdy.", "Dzier\u017cawcy, jako operatorzy infrastruktury \u0142adowania, odpowiadaj\u0105 za przy\u0142\u0105czenia stacji do sieci elektroenergetycznej. Ponios\u0105 koszty jej instalacji, serwisowania i utrzymania, ale mog\u0105 pobiera\u0107 op\u0142aty ze \u015bwiadczenie us\u0142ugi \u0142adowania. Obie firmy deklaruj\u0105, \u017ce przez pewien czas po uruchomieniu \u0142adowarek b\u0119d\u0105 one dost\u0119pne za darmo.", "Zanim system zacznie dzia\u0142a\u0107 w pe\u0142ni, b\u0119dzie mo\u017cna skorzysta\u0107 z pierwszych stacji pilota\u017cowych, kt\u00f3re pojawi\u0105 si\u0119 w listopadzie tego roku. Budowa sieci \u0142adowarek pozwoli r\u00f3wnie\u017c na rozw\u00f3j us\u0142ugi wypo\u017cyczania samochod\u00f3w elektrycznych na czas (tzw. car-sharing), co tak\u017ce mo\u017ce nast\u0105pi\u0107 jeszcze w tym roku. Obie wybrane w post\u0119powaniu firmy, opr\u00f3cz budowy \u0142adowarek, chc\u0105 wdro\u017cy\u0107 plany zwi\u0105zane z udost\u0119pnieniem elektrycznych samochod\u00f3w pod wynajem na czas.", "Obecnie w Katowicach zarejestrowane s\u0105 73 pojazdy elektryczne, w tym 17 motorower\u00f3w, 3 motocykle i 2 quady. Samorz\u0105dowcy licz\u0105, \u017ce rozw\u00f3j stacji \u0142adowania, w po\u0142\u0105czeniu ze stopniow\u0105 wymian\u0105 taboru katowickiego Przedsi\u0119biorstwa Komunikacji Miejskiej na nap\u0119d elektryczny, przyczyni\u0105 si\u0119 do rozwoju elektromobilno\u015bci oraz wpisz\u0105 si\u0119 w dzia\u0142ania na rzecz poprawy jako\u015bci powietrza w mie\u015bcie. (PAP)", "autor: Marek B\u0142o\u0144ski", "mab/ je/"]}
{"url": "https://www.bankier.pl/moto/mf-liczy-ze-rzad-przyjmie-projekt-zmian-w-cit-i-pit-do-konca-wrzesnia-285/", "title": ["MF liczy, \u017ce rz\u0105d przyjmie projekt zmian w CIT i PIT do ko\u0144ca wrze\u015bnia"], "lead": ["Mam nadziej\u0119, \u017ce rz\u0105d do ko\u0144ca wrze\u015bnia br. przyjmie projekt noweli CIT i PIT, kt\u00f3ra przewiduje m.in. zmiany dotycz\u0105ce leasingu samochod\u00f3w \u2013 powiedzia\u0142 PAP dyrektor w resorcie finans\u00f3w Maciej \u017bukowski. MF z\u0142agodzi\u0142o stanowisko dot. przepis\u00f3w przej\u015bciowych i rozliczania koszt\u00f3w."], "text": ["Mam nadziej\u0119, \u017ce rz\u0105d do ko\u0144ca wrze\u015bnia br. przyjmie projekt noweli CIT i PIT, kt\u00f3ra przewiduje m.in. zmiany dotycz\u0105ce leasingu samochod\u00f3w \u2013 powiedzia\u0142 PAP dyrektor w resorcie finans\u00f3w Maciej \u017bukowski. MF z\u0142agodzi\u0142o stanowisko dot. przepis\u00f3w przej\u015bciowych i rozliczania koszt\u00f3w.", "\u017bukowski, kt\u00f3ry jest dyrektorem departamentu podatk\u00f3w dochodowych w MF pytany by\u0142 przez PAP, kiedy projekt mo\u017ce zosta\u0107 przyj\u0119ty przez rz\u0105d, bowiem zmiany w podatkach dochodowych powinny by\u0107 og\u0142oszone do ko\u0144ca listopada. \u201eMamy do\u015b\u0107 ambitny plan procedowania, ale licz\u0119, \u017ce uda si\u0119 go zrealizowa\u0107. Mam nadziej\u0119, \u017ce do ko\u0144ca tego miesi\u0105ca projekt zostanie przyj\u0119ty przez rz\u0105d\u201d \u2013 powiedzia\u0142.", "Jak wyja\u015bni\u0142, obecne przepisy dotycz\u0105ce amortyzacji samochod\u00f3w osobowych \u2013 nie zmieniane od dawna \u2013 m\u00f3wi\u0105, \u017ce mo\u017cna amortyzowa\u0107 kupowane samochody osobowe do kwoty odpowiadaj\u0105cej 20 tys. euro. Obecnie wynosi wi\u0119c ona ok. 86 tys z\u0142. Natomiast w przypadku wzi\u0119cia auta w leasing mo\u017cna wliczy\u0107 w koszty ca\u0142\u0105 warto\u015b\u0107 finansowania, bez wzgl\u0119du na cen\u0119 samochodu.", "\u201eInaczej m\u00f3wi\u0105c, dzi\u015b przedsi\u0119biorca w przypadku zakupu auta i jego amortyzacji mo\u017ce wliczy\u0107 w koszty podatkowe warto\u015b\u0107 najwy\u017cej \u015bredniej klasy samochodu. Natomiast w przypadku leasingu operacyjnego mo\u017cna zaliczy\u0107 w koszty luksusow\u0105 limuzyn\u0119 wart\u0105 kilkaset tysi\u0119cy z\u0142otych. Chcemy to zmieni\u0107, wyr\u00f3wna\u0107 zasady\u201d \u2013 powiedzia\u0142 dyrektor z MF.", "Zgodnie z propozycjami MF podniesiona zostanie kwota amortyzacji do sumy 150 tys. z\u0142 (225 tys. z\u0142 dla samochod\u00f3w elektrycznych), i limit 150 tys. z\u0142 zostanie wprowadzony dla odliczenia koszt\u00f3w w leasingu operacyjnym. W przypadku wzi\u0119cia w leasing samochodu osobowego o warto\u015bci np. 300 tys. z\u0142 przedsi\u0119biorca b\u0119dzie m\u00f3g\u0142 odliczy\u0107 kwot\u0119 w odpowiedniej proporcji \u2013 50 proc. faktury leasingowej. Jednocze\u015bnie zak\u0142ada si\u0119, i\u017c takie ograniczenie nie b\u0119dzie stosowane przez podatnik\u00f3w do samochod\u00f3w osobowych oddanych do u\u017cywania na podstawie umowy leasingu, je\u017celi przedmiotem dzia\u0142alno\u015bci podatnika jest dzia\u0142alno\u015b\u0107 z zakresie leasingu. Przewiduje si\u0119 r\u00f3wnie\u017c, \u017ce ograniczenia dotycz\u0105ce op\u0142at leasingowych b\u0119d\u0105 mia\u0142y zastosowanie tylko do cz\u0119\u015bci op\u0142aty, kt\u00f3ra stanowi sp\u0142at\u0119 warto\u015bci samochodu.", "Zmiany dotycz\u0105 tak\u017ce wrzucania w koszty wydatk\u00f3w na eksploatacj\u0119 samochod\u00f3w osobowych wykorzystywanych w firmach. Obecnie, jak wyja\u015bni\u0142 \u017bukowski, w przypadku leasingu zale\u017cy to od prowadzenia tzw. kilometr\u00f3wki, co jest do\u015b\u0107 uci\u0105\u017cliwe dla przedsi\u0119biorc\u00f3w.", "\u201eProponujemy mo\u017cliwo\u015b\u0107 rozliczania 100 proc. koszt\u00f3w w przypadku prowadzenia stosownej ewidencji, albo 75 proc. przy braku prowadzenia ewidencji i u\u017cywania pojazdu w cyklu +mieszanym+ (pierwotnie by\u0142a mowa o 50 proc. w takim przypadku \u2013 PAP)\u201d \u2013 wyja\u015bni\u0142 dyrektor. \u201eTrwa proces analizowania uwag o projekcie, ostateczne decyzje zapadn\u0105 wkr\u00f3tce. Chcemy pozna\u0107 opinie rynku i zdecydowa\u0107, jakie przepisy b\u0119d\u0105 najlepsze\u201d \u2013 doda\u0142.", "\u017bukowski odni\u00f3s\u0142 si\u0119 do zarzut\u00f3w dotycz\u0105cych niezgodno\u015bci z konstytucj\u0105 przepis\u00f3w przej\u015bciowych proponowanych przez resort finans\u00f3w w projekcie. Zgodnie z nim ustawa ma wej\u015b\u0107 w \u017cycie 1 stycznia 2019 r. z pewnymi wyj\u0105tkami, w tym dotycz\u0105cymi leasingu samochod\u00f3w osobowych. W proponowanej pierwotnie wersji projektu przepisy zacz\u0119\u0142yby obowi\u0105zywa\u0107 z dniem nast\u0119puj\u0105cym po dniu og\u0142oszenia noweli. Wskazano, \u017ce do um\u00f3w leasingu aut zawartych przed 1 stycznia 2019 r. stosuje si\u0119 przepisy dotychczasowe, ale nie d\u0142u\u017cej jednak ni\u017c do 31 grudnia 2020 r. Do um\u00f3w leasingu zmienionych lub odnowionych po 31 grudnia 2018 r. stosowa\u0107 si\u0119 b\u0119dzie nowe przepisy.", "Je\u017celi natomiast umowa leasingu zostanie zmieniona lub zawarta w okresie od dnia og\u0142oszenia ustawy do dnia jej wej\u015bcia w \u017cycie, do op\u0142at z tytu\u0142u u\u017cywania samochodu ustalonych w tej umowie, ponoszonych do 31 grudnia 2018 r., b\u0119d\u0105 mia\u0142y zastosowanie przepisy w brzmieniu obowi\u0105zuj\u0105cym do 31 grudnia 2018 r.; po 31 grudnia 2018 r. stosuje si\u0119 przepisy w brzmieniu nadanym niniejsz\u0105 ustaw\u0105. W praktyce oznacza to, \u017ce prawa nabyte firm, kt\u00f3re podpisa\u0142y umowy leasingowe przed opublikowaniem zmian b\u0119d\u0105 chronione tylko do ko\u0144ca 2020 r.", "\u201ePo analizie zg\u0142oszonych uwag zmienione zosta\u0142y regulacje przej\u015bciowe. Zgodnie z nowymi propozycjami w przypadku umowy leasingu samochodu osobowego zawartej przed dniem 1 stycznia 2019 r. stosowane b\u0119d\u0105 dotychczasowe rozwi\u0105zania obowi\u0105zuj\u0105ce do ko\u0144ca 2018 r. W przypadku natomiast um\u00f3w leasingu zawartych przed dniem 1 stycznia 2019 r., ale zmienionych lub odnowionych po dniu 31 grudnia 2018 r., zastosowanie znajd\u0105 ju\u017c nowe przepisy\u201d \u2013 wyja\u015bni\u0142 \u017bukowski.", "Doda\u0142, \u017ce projekt wprowadza te\u017c do\u015b\u0107 istotne zmiany dotycz\u0105ce leasingodawc\u00f3w. Dzi\u015b firmy leasingowe amortyzuj\u0105 samochody osobowe w warto\u015bci 1 proc. Oznacza to, \u017ce na koniec leasingu, przy sprzeda\u017cy takiego auta, firma ponosi strat\u0119 podatkow\u0105 mo\u017cliw\u0105 do odliczenia. Prowadzi to jednocze\u015bnie do poprawienia jej wyniku ksi\u0119gowego. Rozm\u00f3wca PAP zauwa\u017cy\u0142, \u017ce wiele firm leasingowych zwraca\u0142o uwag\u0119 na problem, nie chcia\u0142y si\u0119 jednak wy\u0142ama\u0107 z takiego stosowania prawa, \u017ceby nie przegra\u0107 z konkurencj\u0105.", "\u201eMam nadziej\u0119, \u017ce tymi zmianami spowodujemy rzetelniejsz\u0105 prezentacj\u0119 wynik\u00f3w finansowych\u201d \u2013 oceni\u0142 \u017bukowski.", "Proponowana przez MF zmiana przewiduje, \u017ce firmy leasingowe b\u0119d\u0105 musia\u0142y amortyzowa\u0107 20 proc. warto\u015bci samochod\u00f3w, co spowoduje, \u017ce nie b\u0119d\u0105 odnotowywa\u0142y tak du\u017cych strat podatkowych przy sprzeda\u017cy samochod\u00f3w, a jednocze\u015bnie nie b\u0119d\u0105 zawy\u017ca\u0142y wynik\u00f3w ksi\u0119gowych. Dyrektor \u017bukowski wskaza\u0142 jednocze\u015bnie, i\u017c rozwi\u0105zanie takie b\u0119dzie stosowane do samochod\u00f3w osobowych wprowadzonych do ewidencji po dniu 31 grudnia 2018 r., co wychodzi naprzeciw postulatom zg\u0142aszanym podczas konsultacji. (PAP)", "Autor: Marcin Musia\u0142", "mmu/ pad/"]}
{"url": "https://www.bankier.pl/moto/e-auta-omina-stacje-paliw-2-623/", "title": ["\u0141adowanie samochod\u00f3w elektrycznych na stacjach paliw? Niekoniecznie"], "lead": ["Samochody elektryczne tankuj\u0105ce pr\u0105d zamiast benzyny na stacji? Nie wszyscy w bran\u017cy paliwowej s\u0105 przekonani, \u017ce b\u0119dzie to powszechna praktyka."], "text": ["Samochody elektryczne tankuj\u0105ce pr\u0105d zamiast benzyny na stacji? Nie wszyscy w bran\u017cy paliwowej s\u0105 przekonani, \u017ce b\u0119dzie to powszechna praktyka.", "\u2013 \u0141adowanie samochod\u00f3w b\u0119dzie troch\u0119 trwa\u0142o, dlatego stacje paliw nie b\u0119d\u0105 podstawowym miejscem zasilania pojazd\u00f3w. Raczej b\u0119d\u0105 to gara\u017ce lub biura, co pokazuj\u0105 przyk\u0142ady z innych kraj\u00f3w \u2013 m\u00f3wi Adam Sikorski, prezes Unimotu. M.in. dlatego sp\u00f3\u0142ka nie rozwa\u017ca inwestycji w punkty \u0142adowania samochod\u00f3w na swoich stacjach funkcjonuj\u0105cych pod mi\u0119dzynarodow\u0105 mark\u0105 Avia."]}
{"url": "https://www.bankier.pl/moto/ile-kosztuje-leasing-samochodu-elektrycznego-sprawdzamy-nissana-leafa-318/", "title": ["Ile kosztuje leasing samochodu elektrycznego? Sprawdzamy nissana leafa"], "lead": ["Leasing elektryk\u00f3w to wci\u0105\u017c raczkuj\u0105ca ga\u0142\u0105\u017a bran\u017cy motoryzacyjnej w Polsce. Problemem jest przede wszystkim brak infrastruktury umo\u017cliwiaj\u0105cej szybkie \u0142adowanie oraz cena. W zwi\u0105zku z tym sprawdzili\u015bmy, ile kosztuje leasing jednego z najpopularniejszych aut elektrycznych \u2013 nissana leafa."], "text": ["Leasing elektryk\u00f3w to wci\u0105\u017c raczkuj\u0105ca ga\u0142\u0105\u017a bran\u017cy motoryzacyjnej w Polsce. Problemem jest przede wszystkim brak infrastruktury umo\u017cliwiaj\u0105cej szybkie \u0142adowanie oraz cena. W zwi\u0105zku z tym sprawdzili\u015bmy, ile kosztuje leasing jednego z najpopularniejszych aut elektrycznych \u2013 nissana leafa.", "Na ca\u0142ym \u015bwiecie ro\u015bnie sprzeda\u017c aut z nap\u0119dami alternatywnymi. Ta tendencja nie omin\u0119\u0142a r\u00f3wnie\u017c Polski, co pokazuje ", ". W 2017 r. rejestracja hybryd i samochod\u00f3w elektrycznych wzros\u0142a o prawie 70 proc. Wynik ten przek\u0142ada si\u0119 na kupno 1068 samochod\u00f3w elektrycznych, z czego 439 stanowi\u0142y auta ca\u0142kowicie elektryczne, a 585 hybrydy plug-in. Jednak to w dalszym ci\u0105gu wynik znacznie odbiegaj\u0105cy od Norwegii czy Chin.", "R\u00f3wnie\u017c ", " \u2013 czy to zakup, czy leasing. Firmy leasingowe m\u00f3wi\u0105 o pojedynczych sztukach, kt\u00f3re stanowi\u0142y przedmiot kontraktu w zesz\u0142ym roku. I cho\u0107 liczba przedsi\u0119biorstw si\u0119gaj\u0105cych po leasing zaczyna wzrasta\u0107, to w dalszym ci\u0105gu jest to kropla w morzu w por\u00f3wnaniu z leasingiem tradycyjnych samochod\u00f3w. Co jest powodem takiego stanu rzeczy? Przede wszystkim ", ", ale r\u00f3wnie\u017c cena \u2013 znacznie wy\u017csza od spalinowych odpowiednik\u00f3w.", ". Kalkulacja opiera si\u0119 na za\u0142o\u017ceniach:", "Za\u0142o\u017cyli\u015bmy, \u017ce klientem jest przedsi\u0119biorca z sektora M\u015aP, kt\u00f3ry posiada zdolno\u015b\u0107 leasingow\u0105. Pogl\u0105dowe oferty otrzymali\u015bmy od ", ". Sprawdzili\u015bmy, ", "oraz na ", "klient mo\u017ce liczy\u0107 w pakiecie.", "Otrzymane od firm leasingowych kalkulacje dotycz\u0105 ", ". Pierwsza uwzgl\u0119dnia ", " warto\u015bci umowy. Druga natomiast ", ", w zale\u017cno\u015bci od przyj\u0119tych wewn\u0119trznych procedur instytucji finansuj\u0105cej.", "Przedsi\u0119biorca rozwa\u017caj\u0105cy leasing auta elektrycznego musi liczy\u0107 si\u0119 z takimi samymi procedurami, jak w przypadku odpowiednik\u00f3w spalinowych. W wi\u0119kszo\u015bci przypadk\u00f3w nie zostanie zaskoczony dodatkowymi kosztami, jak prowizja czy op\u0142ata za opracowanie wniosku. Jednak warto zapozna\u0107 si\u0119 z tabel\u0105 op\u0142at i prowizji, w kt\u00f3rej mo\u017cna znale\u017a\u0107 takie ", ", jak ", ", ", "czy koszt jego administrowania.", ". Najni\u017csz\u0105 przedsi\u0119biorca znajdzie w\u00a0Santander Leasing \u2013 2446,58 z\u0142, nieco wy\u017csz\u0105 w ING Lease oraz Banku Pekao. Oczywi\u015bcie miesi\u0119czna rata to nie jedyny koszt czekaj\u0105cy przedsi\u0119biorc\u0119. Leasinguj\u0105c samoch\u00f3d, nale\u017cy liczy\u0107 si\u0119 z ", ". Uwzgl\u0119dniaj\u0105c ten koszt, rata wzrasta do poziomu 2800-3000 z\u0142.", "Warunki uzyskania leasingu samochodu elektrycznego Nissan Leaf Acenta 40 kWh o warto\u015bci 149 000 z\u0142 netto \u2013 wykup 1 proc.", "Wy\u017cszy wykup wp\u0142ynie oczywi\u015bcie na obni\u017cenie miesi\u0119cznej raty. Nale\u017cy jednak zaznaczy\u0107, \u017ce w tym wariancie nie nale\u017cy por\u00f3wnywa\u0107 ofert, poniewa\u017c maksymalna warto\u015b\u0107 wykupu r\u00f3\u017cni si\u0119 w zale\u017cno\u015bci od przyj\u0119tych procedur firm leasingowych. I tak BNP Paribas Leasing Services stosuje stawk\u0119 20 proc., co przek\u0142ada si\u0119 na miesi\u0119czn\u0105 rat\u0119 w wysoko\u015bci 2124,46 z\u0142, natomiast PKO Leasing 25 proc. i w\u00f3wczas rata kszta\u0142tuje si\u0119 na poziomie 2037,33 z\u0142. Wykup 30 proc. znajdziemy w Alior Leasing, Idea Getin Leasing, BPS Leasing, ING Lease, Bank Pekao. Taka warto\u015b\u0107 obni\u017ca miesi\u0119czn\u0105 rat\u0119 do ok. 1850 z\u0142.", "Warunki uzyskania leasingu samochodu elektrycznego Nissan Leaf Acenta 40 kWh o warto\u015bci 149 000 z\u0142 netto \u2013 podwy\u017cszony wykup", "za po\u015brednictwem leasingodawcy zwi\u0119ksza miesi\u0119czny koszt i w\u00f3wczas rata wynosi ok. 2200-2400 z\u0142.", "Przy okazji nale\u017cy wspomnie\u0107, \u017ce niemal wszystkie firmy leasingowe wyra\u017caj\u0105 zgod\u0119 na ", ". Jednak musi ono spe\u0142nia\u0107 warunki wskazane przez leasingodawc\u0119, do kt\u00f3rych nale\u017c\u0105:", "Dodatkowo indywidualne ubezpieczenie, cho\u0107 nierzadko bywa ta\u0144sze, poniewa\u017c przedsi\u0119biorca mo\u017ce wybiera\u0107 po\u015br\u00f3d ofert wszystkich firm ubezpieczeniowych dzia\u0142aj\u0105cych na rynku, a nie jak w przypadku leasingobiorcy \u2013 kilku, z kt\u00f3rymi ma podpisane umowy o wsp\u00f3\u0142pracy, to wi\u0105\u017ce si\u0119 ono z dodatkowymi kosztami. Firma leasingowa obci\u0105\u017ca, bowiem klienta op\u0142atami administracyjnymi czy op\u0142at\u0105 za wyra\u017canie zgody na przyst\u0105pienie do indywidualnego ubezpieczenia, kt\u00f3ra wynosi od 100 do 300 z\u0142.", "Cena aut elektrycznych dla wielu os\u00f3b stanowi barier\u0119 nie do przej\u015bcia. Ich warto\u015b\u0107 przek\u0142ada si\u0119 r\u00f3wnie\u017c na ", ", kt\u00f3ry nie nale\u017cy do niskich. I cho\u0107 rat\u0119 mo\u017cna wrzuci\u0107 w koszt uzyskania przychodu przedsi\u0119biorstwa, co obni\u017ca podstaw\u0119 opodatkowania, to i tak przedsi\u0119biorcy nie si\u0119gaj\u0105 po ten \u015brodek transportu. Nie przekonuje ich r\u00f3wnie\u017c niska awaryjno\u015b\u0107 czy ni\u017csze koszty eksploatacji. Szukaj\u0105c usprawnie\u0144 w swojej firmie, przedsi\u0119biorcy wol\u0105 wyleasingowa\u0107 tradycyjne auta, kt\u00f3re mo\u017cna zatankowa\u0107 na ka\u017cdej stacji, a nie przy u\u017cyciu \u0142adowarek, kt\u00f3rych liczba jest niewystarczaj\u0105ca.", "Aby firmy si\u0119ga\u0142y po leasing aut elektrycznych, potrzebne s\u0105 dodatkowe zach\u0119ty, nie tylko ze strony pa\u0144stwa, ale r\u00f3wnie\u017c firm leasingowych. A tych aktualnie nie u\u015bwiadczymy zbyt wiele. Przyk\u0142adowo klienci wsp\u00f3\u0142pracuj\u0105cy z Bankiem BPS mog\u0105 liczy\u0107 na korzystniejsz\u0105 ofert\u0119 oraz ni\u017csz\u0105 op\u0142at\u0119 wst\u0119pn\u0105. Natomiast ING Lease oferuje przy leasingu aut elektrycznych us\u0142ug\u0119 ING Likwidacja Szk\u00f3d, tj. pomoc w procesie likwidacji szk\u00f3d komunikacyjnych czy brak op\u0142aty za rejestracj\u0119 samochodu.", "Us\u0142ugi dodatkowe w ramach zawartej umowy leasingowej", "Podsumowuj\u0105c, leasing \u201eelektryka\u201d to wci\u0105\u017c za ma\u0142e korzy\u015bci dla firmy, aby po niego si\u0119ga\u0107. Wysokie koszty, brak zach\u0119t oraz s\u0142abo rozbudowana sie\u0107 do \u0142adowania, spychaj\u0105 na drugi plan takie zalety jak aspekt ekologiczny, tania eksploatacja oraz niezawodno\u015b\u0107 auta. Przedsi\u0119biorcy si\u0119gaj\u0105 po rozwi\u0105zania znane i sprawdzone, kt\u00f3re u\u0142atwi\u0105 prowadzenie biznesu, a nie przyczyni\u0105 si\u0119 do powstania kolejnych utrudnie\u0144."]}
{"url": "https://www.bankier.pl/moto/pkn-orlen-wybral-dostawcow-ladowarek-aut-elektrycznych-587/", "title": ["PKN Orlen wybra\u0142 dostawc\u00f3w \u0142adowarek aut elektrycznych"], "lead": ["PKN Orlen zako\u0144czy\u0142 post\u0119powanie przetargowe na dostawc\u00f3w stacji \u0142adowania samochod\u00f3w elektrycznych. Producentami \u0142adowarek b\u0119d\u0105 firmy EkoEnergetyka oraz EFACEC. W ramach post\u0119powania finalizowane s\u0105 rozmowy z trzecim producentem \u2013 poinformowa\u0142a sp\u00f3\u0142ka."], "text": ["PKN Orlen zako\u0144czy\u0142 post\u0119powanie przetargowe na dostawc\u00f3w stacji \u0142adowania samochod\u00f3w elektrycznych. Producentami \u0142adowarek b\u0119d\u0105 firmy EkoEnergetyka oraz EFACEC. W ramach post\u0119powania finalizowane s\u0105 rozmowy z trzecim producentem \u2013 poinformowa\u0142a sp\u00f3\u0142ka.", "PKN Orlen przypomnia\u0142, \u017ce punkty szybkiego \u0142adowania dla pojazd\u00f3w elektrycznych powstan\u0105 w 150 lokalizacjach po\u0142o\u017conych zar\u00f3wno w miastach, jak i przy trasach tranzytowych. W pierwszym etapie pilota\u017cu, do ko\u0144ca 2019 r., zostanie uruchomionych ok. 50 \u0142adowarek.", "Jak wyja\u015bni\u0142 PKN Orlen, zako\u0144czone post\u0119powanie przetargowe obejmowa\u0142o wyb\u00f3r dostawc\u00f3w stacji \u0142adowania o mocy 50, 100 i 150 kW. \u201eZadaniem wy\u0142onionych podmiot\u00f3w jest przygotowanie projektu, dostarczenie \u0142adowarek, ich instalacja oraz serwis\u201d \u2013 poda\u0142 p\u0142ocki koncern.", "PKN Orlen zaznaczy\u0142 przy tym, i\u017c jego punkty \u0142adowania \u201eb\u0119d\u0105 obs\u0142ugiwa\u0107 wszystkie typy pojazd\u00f3w elektrycznych oferowane na rynku europejskim i zostan\u0105 wyposa\u017cone w dwa z\u0142\u0105cza do \u0142adowania pojazdu pr\u0105dem sta\u0142ym, z wtyczk\u0105 CHAdeMO oraz CCS, a tak\u017ce w z\u0142\u0105cze Typ 2 do \u0142adowania pojazdu pr\u0105dem przemiennym\u201d.", "\u201eProducentami \u0142adowarek dla koncernu b\u0119d\u0105 firmy EkoEnergetyka i EFACEC. W ramach post\u0119powania finalizowane s\u0105 tak\u017ce rozmowy z trzecim producentem\u201d \u2013 podkre\u015bli\u0142 p\u0142ocki koncern w \u015brodowym komunikacie.", "Sp\u00f3\u0142ka zapowiedzia\u0142a jednocze\u015bnie, i\u017c w najbli\u017cszych miesi\u0105cach zako\u0144czy si\u0119 odr\u0119bne post\u0119powanie przetargowe na dostawc\u0119 systemu zarz\u0105dzania infrastruktur\u0105 \u0142adowania. \u201eDo zada\u0144 systemu b\u0119dzie nale\u017ca\u0142a m.in. obs\u0142uga procesu \u0142adowania i rozliczania op\u0142at z wykorzystaniem strony internetowej. Jeszcze w tym roku, wraz z uruchomieniem \u0142adowarek, wdro\u017cone maj\u0105 zosta\u0107 jego podstawowe funkcjonalno\u015bci\u201d \u2013 wyja\u015bni\u0142 p\u0142ocki koncern.", "Informuj\u0105c o projekcie \u0142adowarek do pojazd\u00f3w elektrycznych, PKN Orlen wspomnia\u0142, \u017ce w ramach programu pilota\u017cowego dzia\u0142a ju\u017c pierwsza z nich, zlokalizowana w P\u0142ocku, w pobli\u017cu siedziby sp\u00f3\u0142ki. \u201eObecnie kierowcy mog\u0105 korzysta\u0107 z niej nieodp\u0142atnie\u201d \u2013 zaznaczy\u0142 koncern.", "PKN Orlen zwr\u00f3ci\u0142 uwag\u0119, \u017ce jego p\u0142ocka stacja \u0142adowania o mocy 50 kW przeznaczona jest zar\u00f3wno do pojazd\u00f3w elektrycznych (EV), jak i hybrydowych (PHEV) i daje mo\u017cliwo\u015b\u0107 jednoczesnego \u0142adowania czterech pojazd\u00f3w. \u201eMoc dla ka\u017cdego ze stanowisk jest dynamicznie przydzielana przez sterownik stacji w trakcie \u0142adowania pojazd\u00f3w, dzi\u0119ki czemu mo\u017cliwe b\u0119dzie znaczne skr\u00f3cenie jego czasu\u201d \u2013 wyja\u015bni\u0142a sp\u00f3\u0142ka.", "PKN Orlen podkre\u015bli\u0142, \u017ce na niekt\u00f3rych stacjach dzia\u0142aj\u0105 r\u00f3wnie\u017c punkty \u0142adowania samochod\u00f3w elektrycznych Tesla \u2013 na stacjach paliwowych koncernu w Polsce: w Kostom\u0142otach, Katowicach i Ciechocinku, a tak\u017ce w Niemczech, w miejscowo\u015bciach Grimmen w Meklemburgii-Pomorze Przednie i Uckerfelde w Branderburgii.", "Sp\u00f3\u0142ka zaznaczy\u0142a, \u017ce w Czechach, gdzie w ramach Grupy Orlen dzia\u0142a Unipetrol, tak\u017ce planuje rozw\u00f3j sieci punkt\u00f3w \u0142adowania dost\u0119pnych na stacjach paliwowych Benzina wsp\u00f3lnie z firm\u0105 CEZ. \u201eObecnie dzia\u0142aj\u0105 tam trzy punkty, a w najbli\u017cszych latach ma pojawi\u0107 si\u0119 nawet kilkadziesi\u0105t nowych punkt\u00f3w\u201d \u2013 u\u015bci\u015bli\u0142 PKN Orlen.", "Przypomnia\u0142 przy tym, \u017ce na stacjach wchodz\u0105cych w sk\u0142ad Grupy Orlen dost\u0119pne s\u0105 inne paliwa alternatywne \u2013 w Niemczech na stacjach Star w miejscowo\u015bci Muelheim i Wolfsburg dzia\u0142aj\u0105 dwa testowe punkty dla aut zasilanych wodorem, a na 35 stacjach zlokalizowanych w Czechach mo\u017cna tak\u017ce tankowa\u0107 CNG. (PAP)", "autor: Micha\u0142 Budkiewicz", "mb/ pad/"]}
{"url": "https://www.bankier.pl/moto/8-tys-toyot-w-polsce-do-naprawy-ogloszono-akcje-serwisowa-554/", "title": ["8 tys. toyot w Polsce do naprawy. Og\u0142oszono akcj\u0119 serwisow\u0105"], "lead": [], "text": ["Na pocz\u0105tku miesi\u0105ca pisali\u015bmy o globalnej ", ", kt\u00f3rej podlega\u0107 ma ponad 1 mln aut. Teraz konieczno\u015b\u0107 serwisowania, poprzez Urz\u0105d Ochrony Konkurencji i Konsument\u00f3w,. zakomunikowano posiadaczom tych pojazd\u00f3w na terenie Polski.", "Jak informuje UOKiK, cz\u0119\u015b\u0107 hybryd toyoty \u201ejest wyposa\u017cona w wi\u0105zk\u0119 elektryczn\u0105 pod\u0142\u0105czon\u0105 do hybrydowego modu\u0142u sterowania moc\u0105\u201d. Urz\u0105d wyja\u015bnia potencjalne zagro\u017cenie w pojazdach: \u201eWi\u0105zka ta wyposa\u017cona jest w obudow\u0119 po\u0142\u0105czenia elektrycznego. Ze wzgl\u0119du na tolerancje monta\u017cowe, w niekt\u00f3rych przypadkach obudowa ta mo\u017ce styka\u0107 si\u0119 z wi\u0105zk\u0105. Gromadz\u0105ce si\u0119 zanieczyszczenia na przewodach/obudowie w po\u0142\u0105czeniu z wibracjami podczas eksploatacji samochodu mog\u0105 prowadzi\u0107 do uszkodzenia izolacji przewod\u00f3w elektrycznych. W skrajnym przypadku mo\u017ce doj\u015b\u0107 do ods\u0142oni\u0119cia rdzenia przewod\u00f3w, powoduj\u0105c zwarcie elektryczne pomi\u0119dzy przewodami, wywo\u0142uj\u0105c wydzielanie si\u0119 ciep\u0142a\u201d. Efektem tego mo\u017ce by\u0107 po\u017car pojazdu.", "Usterka dotyczy trzech modeli marki Toyota:", "\u0141\u0105cznie ryzyko po\u017caru pojawia si\u0119 w przypadku ", ". Posiadacze feralnych egzemplarzy b\u0119d\u0105 powiadamiani przez producenta listownie o konieczno\u015bci zg\u0142oszenia si\u0119 do serwisu, celem ", "."]}
{"url": "https://www.bankier.pl/moto/volkswagen-rezygnuje-z-modelu-beetle-314/", "title": ["Volkswagen rezygnuje z modelu Beetle"], "lead": ["Volkswagen przekaza\u0142 na czwartkowej konferencji, \u017ce rezygnuje z kultowego garbusa, czyli modelu Beetle. Ostatnie sztuki wyjad\u0105 w 2019 roku."], "text": ["Volkswagen przekaza\u0142 na czwartkowej konferencji, \u017ce rezygnuje z kultowego garbusa, czyli modelu Beetle. Ostatnie sztuki wyjad\u0105 w 2019 roku.", "Historia volkswagena beetle si\u0119ga roku 1938, potem po wielu transformacjach w latach 2011-18 wyjecha\u0142 ten model, kt\u00f3ry znamy obecnie, jako nast\u0119pca modelu New Beetle.", "Volkswagen, jak podaje Reuters, sprzeda\u0142 \u0142\u0105cznie 11 515 sztuk tego modelu w Stanach Zjednoczonych w ci\u0105gu pierwszych o\u015bmiu miesi\u0119cy 2018 roku, czyli o 2,2 proc. mniej ni\u017c w analogicznym okresie rok temu. \u201eTeraz Volkswagen przygotowuje si\u0119 do uruchomienia fali pojazd\u00f3w elektrycznych, aby przyci\u0105gn\u0105\u0107 now\u0105 generacj\u0119 \u015bwiadomych ekologicznie konsument\u00f3w \u2013 dzieci i wnuki mi\u0142o\u015bnik\u00f3w beetle z lat sze\u015b\u0107dziesi\u0105tych\u201d czytamy w artykule.", "Firma poinformowa\u0142a, \u017ce wypu\u015bci jeszcze \u200b\u200bdwa specjalne modele Beetle \u2013 Final Edition SE i Final Edition SEL. Cena podstawowa modelu b\u0119dzie si\u0119 zaczyna\u0107 od 23 045 dolar\u00f3w, a w wersji cabrio \u2013 od 27 295 dolar\u00f3w."]}
{"url": "https://www.bankier.pl/moto/nik-znalazla-blad-w-ustawie-o-elektromobilnosci-512/", "title": ["NIK znalaz\u0142a b\u0142\u0105d w ustawie o elektromobilno\u015bci"], "lead": ["W przepisach ustawy o elektromobilno\u015bci jest b\u0142\u0105d; zakazuj\u0105 one bowiem wjazdu do stref czystego transportu niemal wszystkim, nawet rowerzystom \u2013 m\u00f3wi\u0142 w pi\u0105tek prezes NIK Krzysztof Kwiatkowski, przedstawiaj\u0105c drug\u0105 cz\u0119\u015b\u0107 raportu Izby o ochronie powietrza."], "text": ["W przepisach ustawy o elektromobilno\u015bci jest b\u0142\u0105d; zakazuj\u0105 one bowiem wjazdu do stref czystego transportu niemal wszystkim, nawet rowerzystom \u2013 m\u00f3wi\u0142 w pi\u0105tek prezes NIK Krzysztof Kwiatkowski, przedstawiaj\u0105c drug\u0105 cz\u0119\u015b\u0107 raportu Izby o ochronie powietrza.", "Wed\u0142ug Najwy\u017cszej Izby Kontroli (NIK) przepisy pozwalaj\u0105ce ustanawia\u0107 strefy czystego transportu s\u0105 w praktyce martwe, nie do wdro\u017cenia.", "\u201ePrzepisy dotycz\u0105ce czystych stref w centrach du\u017cych miast \u2013 je\u017celi je wprowadzi\u0107 wprost, to ilo\u015b\u0107 pojazd\u00f3w, kt\u00f3re spe\u0142niaj\u0105 wymogi jest tak ma\u0142a, \u017ce w praktyce w og\u00f3le wyeliminowaliby\u015bmy transport, komunikacj\u0119 samochodow\u0105 w centrach miast. A z drugiej strony przepisy ustawy nie zablokuj\u0105 importu samochod\u00f3w u\u017cywanych\u201d \u2013 powiedzia\u0142 Kwiatkowski.", "Ostrzeg\u0142, \u017ce do Polski mog\u0105 trafi\u0107 np. samochody z silnikami diesla z Niemiec, kt\u00f3re s\u0105 tam wycofywane z u\u017cytku, poniewa\u017c nie spe\u0142niaj\u0105 parametr\u00f3w czysto\u015bci spalin.", "Prezes NIK zwr\u00f3ci\u0142 uwag\u0119 na b\u0142\u0105d w ustawie, wskazany w jednej z opinii. \u201eAnalizy prawne wskazuj\u0105, \u017ce w \u015bwietle powy\u017cszych uregulowa\u0144 nawet rowerzy\u015bci nie b\u0119d\u0105 uprawnieni do wjazdu do strefy czystego transportu, chyba \u017ce tak\u0105 mo\u017cliwo\u015b\u0107 dopu\u015bci rada gminy. Ale to wi\u0105za\u0142oby si\u0119 z obowi\u0105zkiem uiszczenia przez rowerzyst\u00f3w stosownej op\u0142aty\u201d \u2013 m\u00f3wi\u0142 Kwiatkowski. Wed\u0142ug niego nie to by\u0142o ide\u0105 przyj\u0119tych rozwi\u0105za\u0144.", "Kwiatkowski poinformowa\u0142, \u017ce NIK przes\u0142a\u0142a wnioski z raportu do premiera. Izba upomina si\u0119 w nich o to, \u017ceby przepisy prawa w Polsce nie by\u0142y tak skonstruowane, aby zgonie z nimi do centr\u00f3w miast nikt nie m\u00f3g\u0142 wjecha\u0107.(PAP)", "mmu/ wkr/ pad/"]}
{"url": "https://www.bankier.pl/moto/tyska-fabryka-fca-wyprodukuje-w-tym-roku-ponad-267-tys-samochodow-595/", "title": ["Tyska fabryka FCA wyprodukuje w tym roku ponad 267 tys. samochod\u00f3w"], "lead": ["Fabryka koncernu Fiat Chrysler Automobiles (FCA) w Tychach wyprodukuje w tym roku ponad 267 tys. samochod\u00f3w, wobec niespe\u0142na 263,5 tys. w roku ubieg\u0142ym. Wzrost produkcji to g\u0142\u00f3wnie zas\u0142uga rosn\u0105cej sprzeda\u017cy g\u0142\u00f3wnego modelu \u2013 Fiata 500 i spokrewnionego z nim Abartha 500."], "text": ["Fabryka koncernu Fiat Chrysler Automobiles (FCA) w Tychach wyprodukuje w tym roku ponad 267 tys. samochod\u00f3w, wobec niespe\u0142na 263,5 tys. w roku ubieg\u0142ym. Wzrost produkcji to g\u0142\u00f3wnie zas\u0142uga rosn\u0105cej sprzeda\u017cy g\u0142\u00f3wnego modelu \u2013 Fiata 500 i spokrewnionego z nim Abartha 500.", "Pod wzgl\u0119dem wielko\u015bci produkcji rok 2018 b\u0119dzie por\u00f3wnywany z ubieg\u0142ym. Charakterystyczne jest to, \u017ce w tym roku rynek \u017c\u0105da od nas wi\u0119cej wersji typu abarth czy cabrio, kt\u00f3rych robimy obecnie naprawd\u0119 du\u017co \u2013 powiedzia\u0142 w niedziel\u0119 dziennikarzom dyrektor tyskiego zak\u0142adu Antoni Gre\u0144, oceniaj\u0105c wzrost zapotrzebowania na wersj\u0119 abarth na blisko 40 proc. wobec \u015bredniego poziomu produkcji z lat ubieg\u0142ych.", "W tym roku zak\u0142ad w Tychach zamierza wyprodukowa\u0107 w sumie ok. 220 tys. egzemplarzy r\u00f3\u017cnych wersji Fiata 500 i Abartha 500, wobec ponad 201,3 tys. przed rokiem. Zak\u0142adana na 2018 r. produkcja drugiego wytwarzanego w Tychach modelu \u2013 Lancii Ypsilon \u2013 wyniesie ok. 47 tys. egzemplarzy, wobec ponad 62 tys. przed rokiem. Dyrektor zapewni\u0142, \u017ce Lancia b\u0119dzie wytwarzana w Tychach tak\u017ce w przysz\u0142ym roku, cho\u0107 wielko\u015b\u0107 przysz\u0142ej produkcji nie jest jeszcze znana.", "Przedstawiciele FCA Poland licz\u0105, \u017ce niebawem \u2013 na szczeblu kierownictwa mi\u0119dzynarodowego koncernu \u2013 og\u0142oszone zostan\u0105 plany rozwoju tyskiej fabryki, r\u00f3wnie\u017c w kontek\u015bcie nowych modeli, jakie mog\u0105 by\u0107 tu wytwarzane. Wydaje si\u0119, \u017ce nadchodzi moment, w kt\u00f3rym te decyzje zostan\u0105 podj\u0119te. Jestem przekonana, \u017ce to b\u0119d\u0105 dobre decyzje dla Tych\u00f3w \u2013 m\u00f3wi\u0142a w niedziel\u0119 Henryka Bochniarz z rady nadzorczej FCA Poland.", "Przedstawiciele kierownictwa grupy FCA w Polsce spotkali si\u0119 w dziennikarzami przy okazji 21. Dnia Rodzinnego w tyskiej fabryce Fiata, podczas kt\u00f3rego zak\u0142ad odwiedzili pracownicy FCA i firm wsp\u00f3\u0142pracuj\u0105cych z koncernem wraz ze swoimi rodzinami. Doroczny piknik na terenie fabryki przyci\u0105gn\u0105\u0142 w niedziel\u0119 ponad 15 tys. os\u00f3b.", "Jak m\u00f3wi\u0142a Bochniarz, po przedwczesnej \u015bmierci \u2013 w lipcu tego roku \u2013 wieloletniego dyrektora generalnego Grupy FCA Sergio Marchionne, obecnie wiele plan\u00f3w strategicznych koncernu podlega weryfikacji. Optymistyczne jest \u2013 jak oceni\u0142a \u017ce Tychy s\u0105 oceniane \u201ejako jedna z absolutnie czo\u0142owych fabryk w koncernie. Niezale\u017cnie od tego, co b\u0119dzie si\u0119 zmienia\u0142o, trudno sobie wyobrazi\u0107, \u017ceby w\u0142a\u015bnie tutaj nie mo\u017cna by\u0142o liczy\u0107 na perspektywy rozwoju \u2013 bo z punktu widzenia rozwoju ca\u0142ego koncernu jest to absolutnie konieczne \u2013 doda\u0142a.", "Wed\u0142ug Bochniarz do ko\u0144ca wrze\u015bnia powinien by\u0107 powo\u0142any nowy szef FCA na Europ\u0119, a kolejnym krokiem b\u0119dzie potwierdzenie strategii rozwoju europejskich fabryk sp\u00f3\u0142ki. Jestem przekonana, \u017ce Tychy b\u0119d\u0105 mia\u0142y w tej strategii bardzo istotn\u0105 rol\u0119 podkre\u015bli\u0142a.", "W marcu br. Sergio Marchionne zapowiada\u0142 na nieodleg\u0142\u0105 przysz\u0142o\u015b\u0107 og\u0142oszenie \u201epowa\u017cnych plan\u00f3w co do przysz\u0142ej produkcji fabryki FCA w Tychach. Z p\u00f3\u017aniejszych informacji prasowych wynika\u0142o, \u017ce w Tychach mog\u0142aby by\u0107 wytwarzana np. \u201epi\u0119\u0107setka\u201d z silnikiem elektrycznym; przedstawiciele zak\u0142adu nie komentowali w\u00f3wczas tych doniesie\u0144.", "Tutaj jest zar\u00f3wno kwestia elektromobilno\u015bci, bo FCA b\u0119dzie musia\u0142o zrobi\u0107 du\u017cy skok w stosunku do innych koncern\u00f3w, ale my\u015bl\u0119, \u017ce te\u017c nowych modeli, kt\u00f3re tutaj ewentualnie b\u0119d\u0105 produkowane \u2013 powiedzia\u0142a w niedziel\u0119 Bochniarz, pytana czy tyska fabryka mo\u017ce rozwija\u0107 si\u0119 w kierunku produkcji aut elektrycznych.", "Wed\u0142ug og\u0142aszanych wcze\u015bniej plan\u00f3w FCA, ponad 30 modeli tego koncernu ma by\u0107 zelektryfikowanych \u2013 w przysz\u0142o\u015bci ka\u017cdy model ma mie\u0107 r\u00f3wnie\u017c wersj\u0119 elektryczn\u0105.", "Cz\u0142onkini rady FCA Poland prosi\u0142a o cierpliwo\u015b\u0107 w oczekiwaniu na decyzj\u0119 dotycz\u0105c\u0105 nowego modelu dla zak\u0142adu w Tychach. Mam nadziej\u0119, \u017ce b\u0119dziemy mogli wsp\u00f3lnie ju\u017c nied\u0142ugo m\u00f3wi\u0107 o tym, jakie s\u0105 konkretne plany dotycz\u0105ce rozwoju tej fabryki \u2013 powiedzia\u0142a.", "Antoni Gre\u0144 zapowiedzia\u0142, \u017ce w drugiej po\u0142owie przysz\u0142ego roku do wytwarzanych w Tychach pojazd\u00f3w montowane b\u0119d\u0105 nowej generacji silniki GSE (global small engine), bardziej oszcz\u0119dne i ekologiczne od dotychczasowych.", "Tyska fabryka FCA zatrudnia obecnie ponad 2,4 tys. os\u00f3b. Jak m\u00f3wi\u0142 dyrektor, obecny i przysz\u0142y rok s\u0105 latami wzmo\u017conych odej\u015b\u0107 pracownik\u00f3w na emerytury. W miejsce odchodz\u0105cych przyjmowani s\u0105 nowi pracownicy, zak\u0142ada automatyzuje tak\u017ce kolejne procesy produkcyjne. Ok. 140 os\u00f3b FCA zatrudnia za po\u015brednictwem agencji pracy tymczasowej; po\u0142owa z nich to pracownicy z Ukrainy. Obecny poziom zatrudnienia w zak\u0142adzie dyr. Gre\u0144 uzna\u0142 za stabilny.", "G\u0142\u00f3wnym modelem zak\u0142adu w Tychach pozostaje Fiat, wytwarzany tu od ponad 11 lat. W maju br. z linii produkcyjnej zjecha\u0142 dwumilionowy egzemplarz tego popularnego na wielu rynkach auta, trafiaj\u0105cego do odbiorc\u00f3w w oko\u0142o 100 krajach \u015bwiata. Tyski zak\u0142ad jest jedn\u0105 z dw\u00f3ch fabryk FCA, gdzie wytwarzana jest popularna \u201epi\u0119\u0107setka\u201d \u2013 drug\u0105 jest fabryka w Meksyku, gdzie powstaj\u0105 auta przeznaczone przede wszystkim na rynek ameryka\u0144ski.", "Fiat 500, cho\u0107 obecny na rynku ju\u017c od 11 lat, wci\u0105\u017c cieszy si\u0119 du\u017c\u0105 popularno\u015bci\u0105. W ub. roku tyska fabryka zwi\u0119kszy\u0142a produkcj\u0119 Fiata 500 i spokrewnionego z nim Abartha 500 o ok. 4 proc.; \u201epi\u0119\u0107setek\u201d wyprodukowano ok. 3 tys. wi\u0119cej ni\u017c rok wcze\u015bniej, a Abarth\u00f3w 500 ok. 4,5 tys. Mi\u0119dzy innymi dzi\u0119ki temu uda\u0142o si\u0119 cz\u0119\u015bciowo zrekompensowa\u0107 ubytek produkcji, spowodowany zaprzestaniem wytwarzania w Tychach Forda Ka, kt\u00f3ry powstawa\u0142 tu przez osiem lat. 2018 r. okaza\u0142 si\u0119 kolejnym rokiem wzrostu produkcji Fiata 500 i Abartha.", "Grupa FCA w Polsce liczy 16 sp\u00f3\u0142ek, ma 9 zak\u0142ad\u00f3w produkcyjnych. W ub. roku wygenerowa\u0142a ok. 21,6 mld z\u0142 przychod\u00f3w (w tym FCA Poland 14,4 mld z\u0142). FCA nale\u017cy do najwi\u0119kszych eksporter\u00f3w w bran\u017cy motoryzacyjnej, z eksportem o warto\u015bci ok. 15,4 mld z\u0142 rocznie.", "Polskie sp\u00f3\u0142ki FCA s\u0105 cz\u0119\u015bci\u0105 \u015bwiatowego koncernu FiatChrysler Automobiles, si\u00f3dmego na \u015bwiecie producenta samochod\u00f3w. Grupa ma blisko 160 zak\u0142ad\u00f3w produkcyjnych i 87 o\u015brodk\u00f3w badawczo-rozwojowych w ponad 40 krajach; dzia\u0142a na ponad 140 rynkach, zatrudnia 231 tys. pracownik\u00f3w. W 2017 r. fabryki FCA dostarczy\u0142y na rynek 4,7 mln samochod\u00f3w, przychody grupy netto wynios\u0142y ok. 110,9 mld euro, a zysk wyni\u00f3s\u0142 3,5 mld euro. (PAP)", "autor: Marek B\u0142o\u0144ski", "mab/ par/"]}
{"url": "https://www.bankier.pl/moto/auta-poleasingowe-jada-po-rekord-sprzedazy-401/", "title": ["Auta poleasingowe jad\u0105 po rekord sprzeda\u017cy"], "lead": ["Bran\u017ca leasingowa ro\u015bnie z roku na rok. G\u0142\u00f3wnie za spraw\u0105 przedsi\u0119biorc\u00f3w, kt\u00f3rzy si\u0119gaj\u0105 po leasing samochod\u00f3w. R\u00f3wnie dobrze ma si\u0119 sprzeda\u017c aut poleasingowych. Tu te\u017c ch\u0119tnych nie brakuje."], "text": ["Bran\u017ca leasingowa ro\u015bnie z roku na rok. G\u0142\u00f3wnie za spraw\u0105 przedsi\u0119biorc\u00f3w, kt\u00f3rzy si\u0119gaj\u0105 po leasing samochod\u00f3w. R\u00f3wnie dobrze ma si\u0119 sprzeda\u017c aut poleasingowych. Tu te\u017c ch\u0119tnych nie brakuje.", "Aula poleasingowe kojarz\u0105 si\u0119 z nisk\u0105 cen\u0105, ale r\u00f3wnie\u017c wysokim przebiegiem i kiepskim stanem technicznym. Czy taki os\u0105d jest jednak s\u0142uszny? Coraz cz\u0119\u015bciej kontrakty leasingowe podpisywane s\u0105 na kr\u00f3tki okres, co oznacza, \u017ce na rynek wt\u00f3rny trafiaj\u0105 samochody 2-3 letnie, serwisowane, niejednokrotnie na gwarancji. Firmy leasingowe nie maj\u0105 problem\u00f3w z ich zbyciem, ma\u0142o tego \u2013 m\u00f3wi\u0105 o rosn\u0105cym zainteresowaniu nabywc\u00f3w tego typu pojazdami. Ca\u0142y cykl sprzeda\u017cy poleasingowego auta trwa maksymalnie 3 miesi\u0105ce.", "Firmy leasingowe, pytane o poziom sprzeda\u017cy aut poleasingowych, jednog\u0142o\u015bnie m\u00f3wi\u0105, \u017ce nie obserwuj\u0105 tendencji spadkowych co do ilo\u015bci zawieranych transakcji. W tym obszarze odnotowuj\u0105 systematyczny wzrost popytu. Rozw\u00f3j sektora aut poleasingowych jest \u015bci\u015ble zwi\u0105zany z wynikami samej bran\u017cy leasingowej. \u2013 W pierwszej po\u0142owie 2018 r., wed\u0142ug danych ZPL, bran\u017ca leasingowa sfinansowa\u0142a inwestycje polskich przedsi\u0119biorc\u00f3w na kwot\u0119 prawie 39 mld z\u0142, osi\u0105gaj\u0105c niemal 20-proc. wzrost rok do roku.", " To oznacza, \u017ce rynek sprz\u0119tu poleasingowego tak\u017ce b\u0119dzie si\u0119 rozwija\u0142 \u2013 informuje Jacek Olejnik, dyrektor Departamentu Sprzeda\u017cy Poleasingowej, Idea Getin Leasing.", "Jacek Olejnik dodaje, \u017ce rozw\u00f3j rynku aut poleasingowych to r\u00f3wnie\u017c efekt naturalnie rosn\u0105cej liczby windykowanych przedmiot\u00f3w, wynikaj\u0105cej proporcjonalnie z wi\u0119kszej bazy um\u00f3w w portfelach sp\u00f3\u0142ek leasingowych. \u2013 Mamy do czynienia ze wzrostem rz\u0119du 20-25 proc. rocznie. Wi\u0119cej pojazd\u00f3w poleasingowych to tak\u017ce efekt popularyzacji najmu, kt\u00f3ry w swojej formule zak\u0142ada zwrot u\u017cytkowanego pojazdu do firmy. Klient nie wykupuje przedmiotu, a sp\u00f3\u0142ka leasingowa znajduje nabywc\u0119 przedmiotu posiadaj\u0105cego pewn\u0105 histori\u0119. W\u015br\u00f3d wspomnianych nabywc\u00f3w s\u0105 przede wszystkim mikro i ma\u0142e przedsi\u0119biorstwa, kt\u00f3re s\u0105 szczeg\u00f3lnie zainteresowane autami u\u017cywanymi.", "Warto r\u00f3wnie\u017c podkre\u015bli\u0107 fakt, i\u017c umowy leasingu czy ", " s\u0105 zawierane na kr\u00f3tszy okres ni\u017c mia\u0142o to miejsce jeszcze kilka lat temu. W zwi\u0105zku, z czym na rynek wt\u00f3rny trafiaj\u0105 nowsze pojazdy, z mniejszymi przebiegami i w lepszym stanie technicznym. To jeden z powod\u00f3w, dla kt\u00f3rego nabywcy coraz ch\u0119tniej si\u0119gaj\u0105 po samoch\u00f3d z leasingu, cho\u0107 nie jedyny. Mo\u017cna r\u00f3wnie\u017c wskaza\u0107 d\u0142ugie oczekiwanie u dealer\u00f3w na zakup pojazdu nowego ze wzgl\u0119du na wyd\u0142u\u017cy cykl produkcyjny, zmiany norm emisji spalin lub zmiany homologacji czy te\u017c przepisy ograniczaj\u0105ce dost\u0119pno\u015b\u0107 pojazd\u00f3w nowych.", "\u2013 Od kilku lat obserwujemy zwi\u0119kszone zainteresowanie nasz\u0105 ofert\u0105 samochod\u00f3w poleasingowych. Na pewno wyr\u00f3\u017cniaj\u0105cym si\u0119 rokiem pod wzgl\u0119dem warto\u015bci sprzeda\u017cy by\u0142 2015 r. Spowodowane by\u0142o to przede wszystkim mniejszym nasyceniem rynku pojazd\u00f3w u\u017cywanych. W ci\u0105gu ostatnich trzech lat rynek sprzeda\u017cy samochod\u00f3w poleasingowych bardzo ur\u00f3s\u0142: pojawili si\u0119 nowi oferenci, a co za tym idzie \u2013 konkurencja na poziomie cenowym. W uj\u0119ciu ilo\u015bciowym z roku na rok", " \u2013 podkre\u015bla El\u017cbieta \u017bychowicz, kierownik Dzia\u0142u Sprzeda\u017cy Samochod\u00f3w U\u017cywanych w Carefleet, firmy nale\u017c\u0105cej do Grupy Europejskiego Funduszu Leasingowego.", "O dobrym roku mo\u017ce r\u00f3wnie\u017c m\u00f3wi\u0107 Idea Getin Leasing. Posiada bowiem najwy\u017csze obroty z dotychczas odnotowanych. Sprzeda\u017c aut poleasingowych przekracza liczb\u0119 500 sztuk miesi\u0119cznie. Natomiast cykl sprzeda\u017cy pojazdu wynosi od 1 do 3 miesi\u0119cy, co pozwala utrzyma\u0107 stabiln\u0105 rotacj\u0119 przedmiot\u00f3w. Wzrostow\u0105 tendencj\u0119 zauwa\u017ca r\u00f3wnie\u017c ING Lease. \u2013 ING Lease rozwija si\u0119 bardzo dynamicznie i systematycznie zwi\u0119ksza sw\u00f3j udzia\u0142 w rynku finansowania pojazd\u00f3w. Przek\u0142ada si\u0119 to na ilo\u015b\u0107 pojazd\u00f3w poleasingowych, kt\u00f3re s\u0105 kierowane przez ING Lease do sprzeda\u017cy \u2013 ich liczba ro\u015bnie z roku na rok \u2013 informuje Ewa Szersze\u0144, zast\u0119pca rzecznika prasowego.", "Nie wsz\u0119dzie jednak jest tak kolorowo \u2013 w Banku Pekao, mimo \u017ce wszystkie oferowane pojazdy znajduj\u0105 nabywc\u00f3w, zauwa\u017calne jest wyd\u0142u\u017cenie czasu od umieszczenia oferty do sprzeda\u017cy. Natomiast SGB Leasing wskazuje, \u017ce sprzeda\u017cy aut pozostawionych przez klient\u00f3w lub windykowanych jest stabilna.", ". Jednak praktyka pokazuje, \u017ce najliczniejsz\u0105 grup\u0105 nabywc\u00f3w pozostaj\u0105 firmy z sektora M\u015aP. \u2013 W PKO Leasing zawieramy trakcje z podmiotami prowadz\u0105cymi dzia\u0142alno\u015b\u0107 gospodarcz\u0105 oraz z osobami fizycznymi. Wsp\u00f3\u0142praca z konsumentami nie jest cz\u0119st\u0105 praktyk\u0105 rynkow\u0105 i jeste\u015bmy w mniejszo\u015bci w\u015br\u00f3d podmiot\u00f3w profesjonalnie sprzedaj\u0105cych pojazdy. (\u2026) W ca\u0142ej grupie klient\u00f3w konsumenci indywidualni stanowi\u0105 ok 20-15 proc. wszystkich transakcji, pozosta\u0142e 80 proc. to przedsi\u0119biorcy \u2013 wskazuje Grzegorz Palmi, dyrektor departamentu\u00a0remarketingu PKO Leasing.", "Tak\u0105 tendencj\u0119 potwierdza r\u00f3wnie\u017c El\u017cbieta \u017bychowicz z Carefleet. Stwierdza, \u017ce samochody po zako\u0144czonych kontraktach leasingu i wynajmu d\u0142ugoterminowego, ciesz\u0105 si\u0119 zainteresowaniem zar\u00f3wno w\u015br\u00f3d klient\u00f3w indywidualnych, jak i biznesowych. Jednak g\u0142\u00f3wnymi nabywcami s\u0105 przede wszystkim mikro- i ma\u0142e przedsi\u0119biorstwa. Z badania zrealizowanego w trzecim kwartale br. na zlecenie Carefleet wynika, \u017ce niemal", ".", "Najcz\u0119\u015bciej w pojazdy tego typu zaopatruj\u0105 si\u0119 mikroprzedsi\u0119biorstwa oraz ma\u0142e firmy zatrudniaj\u0105ce od 10 do 49 pracownik\u00f3w. Rzadziej pojazdy poleasingowe kupuj\u0105 \u015brednie firmy, w kt\u00f3rych mamy do czynienia z zupe\u0142nie inn\u0105 polityk\u0105 zakupu aut i innymi formami ich finansowania. Raczej nie spotykamy si\u0119 z zakupem pojazd\u00f3w poleasingowych przez du\u017ce przedsi\u0119biorstwa. Wa\u017cn\u0105 grup\u0119 odbiorc\u00f3w stanowi\u0105 klienci indywidualni, dla kt\u00f3rych samochody poleasingowe, ze wzgl\u0119du na wiarygodny przebieg, pe\u0142n\u0105 histori\u0119 serwisow\u0105 czy te\u017c naprawy lakiernicze wykonywane w sprawdzonych serwisach, zgodnie z technologi\u0105 przewidzian\u0105 przez producent\u00f3w, stanowi\u0105 atrakcyjn\u0105 alternatyw\u0119 np. dla aut u\u017cywanych sprowadzanych z zagranicy, kt\u00f3re jeszcze kilka lat temu cieszy\u0142y si\u0119 bardzo du\u017c\u0105 popularno\u015bci\u0105.", "R\u00f3wnie\u017c w Idea Getin Leasing 95 proc. odbiorc\u00f3w to podmioty gospodarcze zajmuj\u0105ce si\u0119 handlem pojazdami, maszynami. Okazuje si\u0119 jednak, \u017ce ", ". W SGB Leasing tego typu samochody kierowane s\u0105 wy\u0142\u0105cznie do podmiot\u00f3w gospodarczych. Podobnie jak w Banku Pekao, gdzie sprzeda\u017c prowadzona jest dla podmiot\u00f3w prowadz\u0105cych szeroko rozumian\u0105 dzia\u0142alno\u015b\u0107 gospodarcz\u0105 w Polsce i Unii Europejskiej. W przypadku aut osobowych kupuj\u0105cy dokonuj\u0105 zakup\u00f3w na w\u0142asny u\u017cytek oraz jako towar handlowy do dalszej odsprzeda\u017cy (komisy, firmy zajmuj\u0105ce si\u0119 obrotem aut u\u017cywanych).", "Przyj\u0119\u0142o si\u0119 twierdzi\u0107, \u017ce auta poleasingowe mo\u017cna naby\u0107 po atrakcyjnych cenach. Poniek\u0105d jest to prawda, ale tylko w\u00f3wczas, kiedy samoch\u00f3d nie znalaz\u0142 nabywcy w przyj\u0119tym cyku sprzeda\u017cy. W\u00f3wczas jego cena zostaje obni\u017cona. Przewa\u017cnie jednak samoch\u00f3d jest oferowany po cenie odzwierciedlaj\u0105cej jego warto\u015b\u0107 rynkow\u0105. \u2013 Ceny i stan techniczny ustalane s\u0105 na podstawie wycen niezale\u017cnych rzeczoznawc\u00f3w. Kwoty oczekiwane oscyluj\u0105 w granicach warto\u015bci rynkowych \u2013 potwierdza Jacek Olejnik.", ". Nie bez znaczenia ma r\u00f3wnie\u017c wewn\u0119trzna polityka cenowa realizowana przez firm\u0119 leasingow\u0105. Nale\u017cy podkre\u015bli\u0107, \u017ce sprzeda\u017c aut poleasingowych jest jedn\u0105 z istotnych ga\u0142\u0119zi dzia\u0142alno\u015bci firm leasingowych. Dlatego nie jest traktowana w kategorii wyzbycia si\u0119 u\u017cywanego samochodu, ale jako dodatkowe, a niekiedy kluczowe \u017ar\u00f3d\u0142o przychodu dla przedsi\u0119biorstwa.", "Ceny jednak nie zniech\u0119caj\u0105 nabywc\u00f3w, kt\u00f3rzy stali si\u0119 bardziej wymagaj\u0105cy. \u2013 W PKO Leasing oferta aut poleasingowych jest r\u00f3\u017cnorodna, a ich ceny wywo\u0142awcze s\u0105 por\u00f3wnywalne do cen rynkowych. Nie zawsze jednak cena jest najwa\u017cniejszym parametrem decyduj\u0105cym o zakupie. Nale\u017cy podkre\u015bli\u0107, i\u017c zakup pojazdu poleasingowego pochodz\u0105cego z krajowego rynku to wykluczenie wad prawnych kupionego auta, weryfikowalna historia serwisowa, udokumentowany przebieg i wiarygodny sprzedawca. S\u0105 to niezaprzeczalne korzy\u015bci dla nabywcy maj\u0105cego dylemat gdzie kupi\u0107 pojazd \u2013 w komisie czy placu poleasingowy. Cechy te powoduj\u0105, i\u017c kupuj\u0105cy jest w stanie zap\u0142aci\u0107 realn\u0105 cen\u0119 rynkow\u0105 i cieszy\u0107 si\u0119 z posiadania sprawdzonego pojazdu \u2013 wyja\u015bnia Grzegorz Palmi z PKO Leasing.", "Aut poleasingowych mo\u017cna ", " b\u0105d\u017a firm wsp\u00f3\u0142pracuj\u0105cych. W bazie znajduj\u0105 si\u0119 wszystkie oferowane pojazdy wraz z opisem technicznym, zdj\u0119ciami czy ekspertyz\u0105 rzeczoznawcy zewn\u0119trznego. \u2013 Zainteresowany klient poprzez system online mo\u017ce odnale\u017a\u0107 odpowiedni model pojazdu, dokona\u0107 rejestracji i otrzyma\u0107 status oferenta, co pozwala na dokonanie zakupu. Dzi\u0119ki platformie klient ma mo\u017cliwo\u015b\u0107 zakupu wybranego pojazdu w wariantach finansowych jak i r\u00f3wnie\u017c za got\u00f3wk\u0119 \u2013 m\u00f3wi Grzegorz Palmi. Przed zakupem mo\u017cna r\u00f3wnie\u017c obejrze\u0107 samoch\u00f3d. W tym celu nale\u017cy uda\u0107 si\u0119 na ", "danej firmy. Jednak w wi\u0119kszo\u015bci przypadk\u00f3w zakupu mo\u017cna dokona\u0107 wy\u0142\u0105cznie przez portal aukcyjny.", "Natomiast firma Carefleet posiada trzy stacjonarne centra sprzeda\u017cy samochod\u00f3w poleasingowych \u2013 w Magnicach ko\u0142o Wroc\u0142awia, Piasecznie i O\u017carowie Mazowieckim. Klienci mog\u0105 r\u00f3wnie\u017c dotrze\u0107 do ofert dwoma kana\u0142ami internetowymi \u2013 w tym system aukcyjny, drugi to sprzeda\u017c detaliczna za po\u015brednictwem portali specjalizuj\u0105cych si\u0119 w prezentacji og\u0142osze\u0144 pojazd\u00f3w u\u017cywanych. Idea Getin Leasing natomiast prezentuje auta poleasingowe na portalu aukcyjnym, a dodatkowo wsp\u00f3\u0142pracuje z serwisem ", "oraz stronami bran\u017cowymi, na kt\u00f3rych zamieszczane s\u0105 og\u0142oszenia sprzeda\u017cy przedmiot\u00f3w poleasingowych. Bank Pekao sprzeda\u017c prowadzi za pomoc\u0105 internetowej publicznej platformy aukcyjnej Car-Port.pl.", "Samochody poleasingowe zyskuj\u0105 coraz szersze grono zwolennik\u00f3w. Klienci doceniaj\u0105 mo\u017cliwo\u015b\u0107 nabycia auta z wiarygodnego \u017ar\u00f3d\u0142a, serwisowanego oraz zu\u017cytego w spos\u00f3b normatywny do wieku i przebiegu. Po tego typu produkt si\u0119gaj\u0105 przede wszystkim przedsi\u0119biorcy, kt\u00f3rzy poszukuj\u0105 ta\u0144szego rozwi\u0105zania czy tacy, kt\u00f3rzy nie zdecydowali si\u0119 na leasing nowego samochodu. Osoby fizyczne w dalszym ci\u0105gu stanowi\u0105 niewielki procent w\u015br\u00f3d nabywc\u00f3w. G\u0142ownie dlatego, \u017ce nie s\u0105 g\u0142\u00f3wn\u0105 grup\u0105 docelow\u0105, po kt\u00f3r\u0105 si\u0119gaj\u0105 firmy leasingowe, ale na taki stan rzeczy wp\u0142ywa tak\u017ce ich obawa przed zakupem auta poleasingowego, a dok\u0142adniej co do stanu technicznego czy stopniem wyeksploatowania. Nie przekonuje ich przejrzysto\u015b\u0107 dokument\u00f3w czy regularne serwisowanie i naprawy, poniewa\u017c utar\u0142o si\u0119 twierdzi\u0107, \u017ce o auta s\u0142u\u017cbowe nikt nie dba tak, jak o w\u0142asne."]}
{"url": "https://www.bankier.pl/moto/niedziela-w-paryzu-byla-dniem-bez-samochodu-526/", "title": ["Niedziela w Pary\u017cu by\u0142a dniem bez samochodu"], "lead": ["Niedziela w Pary\u017cu by\u0142a dorocznym dniem bez samochodu. Dzie\u0144 taki zorganizowano po raz czwarty, ale po raz pierwszy rzeczywi\u015bcie obowi\u0105zywa\u0142 zakaz ruchu dla wszystkich niemal samochod\u00f3w w administracyjnych granicach miasta."], "text": ["Niedziela w Pary\u017cu by\u0142a dorocznym dniem bez samochodu. Dzie\u0144 taki zorganizowano po raz czwarty, ale po raz pierwszy rzeczywi\u015bcie obowi\u0105zywa\u0142 zakaz ruchu dla wszystkich niemal samochod\u00f3w w administracyjnych granicach miasta.", "fot. YAY Foto", "Przez siedem godzin, od godz. 11 do 18 po Pary\u017cu nie mog\u0142y je\u017adzi\u0107 samochody. Zakazowi nie podlega\u0142y jedynie autobusy, taks\u00f3wki, wozy pogotowia i specjalist\u00f3w od nag\u0142ych napraw. Za nieuprawnion\u0105 jazd\u0119 grozi\u0142a kara 135 euro. Ulgowo traktowano wozy wioz\u0105ce osoby starsze lub chore.", "Dozwolonym pojazdom nie wolno by\u0142o przekracza\u0107 pr\u0119dko\u015bci 20 km/godz. w \u015bcis\u0142ym centrum i 30 km w innych dzielnicach.", "Celem akcji jest, jak og\u0142osi\u0142o paryskie merostwo, unaocznienie jednego z priorytet\u00f3w Pary\u017ca \u2013 uzyskania mniej zanieczyszczonej, przyjemniejszej i mniej konfliktowej przestrzeni publicznej.", "Dzie\u0144 bez samochodu zbieg\u0142 si\u0119 w tym roku z europejskim dniem dziedzictwa, co wed\u0142ug merostwa mia\u0142o umo\u017cliwi\u0107 inne spojrzenie na stolic\u0119 i jej skarby.", "Do stolicy Francji przy\u0142\u0105czy\u0142a si\u0119 Bruksela, kt\u00f3rej bourgmestre (burmistrz) wraz z mer Pary\u017ca Anne Hidalgo wezwa\u0142 do wprowadzenia europejskiego dnia bez samochodu.", "Za przyk\u0142adem Pary\u017ca posz\u0142o ju\u017c Nancy (Lotaryngia), gdzie dniem bez samochodu by\u0142a sobota i Limoges (\u015brodkowa Francja), kt\u00f3rego mieszka\u0144cy w przysz\u0142\u0105 sobot\u0119 b\u0119d\u0105 musieli zrezygnowa\u0107 z aut.", "Eksperci od ruchu miejskiego pytani w dziennikach radiowych i telewizyjnych, czy jeden dzie\u0144 w roku bez samochodu nie jest tylko pustym gad\u017cetem polityczno-reklamowym pani Hidalgo, zdecydowanie odpowiadali, \u017ce nie.", "Ich zdaniem wp\u0142ywa to naprawd\u0119 na nastawienie mieszka\u0144c\u00f3w i, co wa\u017cniejsze, pozwala zrozumie\u0107 decydentom, jak konieczna jest walka z post\u0119puj\u0105cym zanieczyszczeniem atmosferycznym, spowodowanym przez gazy spalinowe.", "Zwracali jednak uwag\u0119, \u017ce zmiana schematu transportu miejskiego wymaga precyzyjnego planu i ogromnych nak\u0142ad\u00f3w bud\u017cetowych, a tego w Pary\u017cu nie wida\u0107.", "O godz. 10, z autobusu nr 26 odje\u017cd\u017caj\u0105cego z nieco peryferyjnego placu Gambetty, wida\u0107 by\u0142o sporo samochod\u00f3w, kt\u00f3re za godzin\u0119 mia\u0142y znikn\u0105\u0107 z paryskich ulic. I faktycznie, w miar\u0119 powolnego zbli\u017cania si\u0119 do \u015br\u00f3dmie\u015bcia, by\u0142o ich coraz mniej.", "Pi\u0119\u0107 po jedenastej po szerokich jezdniach bulwar\u00f3w obok Opery, przeje\u017cd\u017ca\u0142y prawie wy\u0142\u0105cznie taks\u00f3wki. Nieliczne auta prywatne dodawa\u0142y gazu mi\u0119dzy \u015bwiat\u0142ami, jakby wierz\u0105c, \u017ce umkn\u0105 w ten spos\u00f3b przed mandatem.", "Niekt\u00f3re jecha\u0142y jednak w normalnym tempie. Na czerwonym \u015bwietle kierowca jednego z nich jeszcze przed zadaniem pytania powiedzia\u0142 English only, a zapytany po polsku, czy nie obawia si\u0119 jecha\u0107 podczas zakazu, krzykn\u0105\u0142: o Bo\u017ce, to co ja teraz zrobi\u0119 i ruszy\u0142 z kopyta, gdy pokaza\u0142o si\u0119 zielone \u015bwiat\u0142o.", "Wzd\u0142u\u017c Luwru ca\u0142\u0105 szeroko\u015b\u0107 ulicy Rivoli zajmowa\u0142y rowery, a nawet dziecinne rowerki. Sprzed muzeum odchodzili rozczarowani tury\u015bci. Luwr nie obchodzi\u0142 europejskiego dnia dziedzictwa i jak co dzie\u0144 trzeba by\u0142o p\u0142aci\u0107 za bilet. Niekt\u00f3rzy pocieszali si\u0119 odwiedzeniem rzadko dost\u0119pnych budynk\u00f3w z naprzeciwka: Komedii Francuskiej i Rady Konstytucyjnej (trybuna\u0142u).", "Pani Jeanine de la R., emerytowana psycholog z XIX dzielnicy Pary\u017ca, powiedzia\u0142a, wracaj\u0105c do domu: Po raz pierwszy od dawna mog\u0142am spacerowa\u0107, nie czuj\u0105c przewlek\u0142ej obturacyjnej choroby p\u0142uc\u201d.", "Wed\u0142ug merostwa w dniu bez samochodu w Pary\u017cu o ok. 20 proc. zmniejszy\u0142y si\u0119 zar\u00f3wno zanieczyszczenie powietrza, jak i ha\u0142as.", "W\u0142adze Pary\u017ca og\u0142osi\u0142y, \u017ce pocz\u0105wszy od 7 pa\u017adziernika \u015bcis\u0142e centrum stolicy b\u0119dzie w jedn\u0105 niedziel\u0119 w miesi\u0105cu dost\u0119pne tylko dla pieszych, rower\u00f3w i transportu miejskiego.", "Z Pary\u017ca Ludwik Lewin (PAP)", "llew/ fit/ kar/"]}
{"url": "https://www.bankier.pl/moto/ucieczka-z-miejsca-wypadku-bywa-bardzo-kosztowna-547/", "title": ["Ucieczka z miejsca wypadku bywa bardzo kosztowna"], "lead": ["Ucieczka z miejsca wypadku drogowego oznacza k\u0142opoty dotycz\u0105ce r\u00f3wnie\u017c ubezpieczenia OC. Mowa o konieczno\u015bci zwrotu odszkodowania wyp\u0142aconego przez ubezpieczyciela."], "text": ["Ucieczka z miejsca wypadku drogowego oznacza k\u0142opoty dotycz\u0105ce r\u00f3wnie\u017c ubezpieczenia OC. Mowa o konieczno\u015bci zwrotu odszkodowania wyp\u0142aconego przez ubezpieczyciela.", "Ustawa prawo o ruchu drogowym obliguje uczestnika wypadku mi\u0119dzy innymi do pozostania na miejscu kolizji i zapewnienia bezpiecze\u0144stwa ruchu dla innych pojazd\u00f3w. Je\u017celi kolizja skutkowa\u0142a obra\u017ceniami u jej uczestnik\u00f3w, to dodatkowo konieczne jest udzielenie niezb\u0119dnej pomocy rannym i wezwanie odpowiednich s\u0142u\u017cb mundurowych. Warto zdawa\u0107 sobie spraw\u0119, \u017ce zlekcewa\u017cenie wspomnianych obowi\u0105zk\u00f3w oznacza nie tylko k\u0142opoty natury karnej (m.in. zaostrzenie kary dla sprawcy wypadku). Ucieczk\u0105 z miejsca wypadku na pewno zainteresuje si\u0119 ubezpieczyciel sprawcy kolizji. W opisywanej sytuacji zak\u0142ad ubezpiecze\u0144 mo\u017ce bowiem odzyska\u0107 odszkodowanie OC wcze\u015bniej wyp\u0142acone ofiarom wypadku. Eksperci por\u00f3wnywarki ubezpieczeniowej Ubea.pl t\u0142umacz\u0105, w jakich okoliczno\u015bciach ubezpieczyciel ma prawo do wysuni\u0119cia takiego roszczenia regresowego.", "W ramach wst\u0119pu warto wyja\u015bni\u0107, z kt\u00f3rych przepis\u00f3w wynika mo\u017cliwo\u015b\u0107 wysuni\u0119cia ubezpieczeniowych roszcze\u0144 wobec kierowcy, kt\u00f3ry uciek\u0142 z miejsca wypadku drogowego. Korzystn\u0105 dla ubezpieczyciela mo\u017cliwo\u015b\u0107 odzyskania wyp\u0142aty z OC, przewiduje ustawa o ubezpieczeniach obowi\u0105zkowych. Wspomniany akt prawny wskazuje, \u017ce nie tylko ucieczka z miejsca kolizji stanowi podstaw\u0119 do wyst\u0105pienia przez zak\u0142ad ubezpiecze\u0144 o zwrot wyp\u0142aconej kwoty (w ramach tzw. regresu niew\u0142a\u015bciwego). Zgodnie z artyku\u0142em 43 ustawy o ubezpieczeniach obowi\u0105zkowych, podmiot wyp\u0142acaj\u0105cy \u015bwiadczenie za szkody maj\u0105tkowe (odszkodowanie) lub szkody niemaj\u0105tkowe (zado\u015b\u0107uczynienie), p\u00f3\u017aniej mo\u017ce wyst\u0105pi\u0107 o zwrot wydatk\u00f3w zwi\u0105zanych z wypadkiem, je\u017celi sprawca kolizji:", "\u201eTrzeba podkre\u015bli\u0107, \u017ce ustawa o ubezpieczeniach obowi\u0105zkowych nie zawiera dodatkowych wyja\u015bnie\u0144, kt\u00f3re definiowa\u0142yby ucieczk\u0119 z miejsca wypadku. Pomimo propozycji ze strony \u00f3wczesnego Rzecznika Ubezpieczonych, ustawodawca w 2011 r. nie doprecyzowa\u0142 opisywanej kwestii. Koncepcja Rzecznika Ubezpieczonych zak\u0142ada\u0142a odwo\u0142anie si\u0119 do definicji ucieczki z miejsca wypadku wcze\u015bniej przedstawionej przez S\u0105d Najwy\u017cszy\u201d \u2013 m\u00f3wi Andrzej Prajsnar, ekspert por\u00f3wnywarki ubezpieczeniowej Ubea.pl.", "Jak nietrudno si\u0119 domy\u015bli\u0107, brak definicji ucieczki z miejsca wypadku (w ustawie o ubezpieczeniach obowi\u0105zkowych) przez lata skutkowa\u0142 licznymi sporami s\u0105dowymi. \u201eSprawy dotycz\u0105ce tej kwestii cz\u0119sto trafiaj\u0105 na wokand\u0119, bo sprawcy wypadk\u00f3w drogowych nie chc\u0105 zwraca\u0107 ubezpieczycielom odszkodowa\u0144, zado\u015b\u0107uczynie\u0144 i odsetek, kt\u00f3rych suma czasem oscyluje na poziomie kilkudziesi\u0119ciu albo nawet kilkuset tysi\u0119cy z\u0142otych\u201d \u2013 wyja\u015bnia Pawe\u0142 Kuczy\u0144ski, prezes por\u00f3wnywarki ubezpieczeniowej Ubea.pl.", "Na sytuacj\u0119 sprawc\u00f3w wypadku pozytywnie wp\u0142ywa fakt, \u017ce to ubezpieczyciel musi im udowodni\u0107 ucieczk\u0119. Taka zasada jest zgodna z artyku\u0142em 6 kodeksu cywilnego (KC). Wspomniany artyku\u0142 m\u00f3wi, \u017ce ci\u0119\u017car udowodnienia danego faktu prawnego spoczywa na osobie wywodz\u0105cej z tego faktu skutki prawne. Niestety sp\u00f3r s\u0105dowy pomi\u0119dzy ubezpieczycielem oraz jego klientem (posiadaczem polisy OC/sprawc\u0105 wypadku) bywa trudny do rozstrzygni\u0119cia i cz\u0119sto nie ko\u0144czy si\u0119 tylko na jednej instancji.", "S\u0119dziowie analizuj\u0105cy sytuacje zwi\u0105zane ze zwrotem \u015bwiadcze\u0144 wyp\u0142aconych przez ubezpieczyciela cz\u0119sto bior\u0105 pod uwag\u0119 jedno z orzecze\u0144 S\u0105du Najwy\u017cszego (SN). Mowa o orzeczeniu SN z dnia 18 listopada 1998 roku oznaczonym sygnatur\u0105 akt II CKN 40/98. Mo\u017cemy w nim przeczyta\u0107, \u017ce nie ka\u017cde oddalenie si\u0119 sprawcy z miejsca wypadku drogowego zas\u0142uguje na kar\u0119 finansow\u0105 w postaci regresu ubezpieczyciela. Odpowiedzialno\u015b\u0107 finansowa sprawcy wypadku (zwi\u0105zana z regresem ubezpieczeniowym), powinna mie\u0107 miejsce tylko wtedy, gdy kierowca szybko i w celu jego niezidentyfikowania opu\u015bci\u0142 miejsce kolizji (bez zamiaru powrotu).", "\u201eUbezpieczyciel nie powinien domaga\u0107 si\u0119 zwrotu wyp\u0142aconego odszkodowania z OC, je\u015bli kierowca opu\u015bci\u0142 miejsce wypadku w celu wezwania pomocy. Roszczenia zak\u0142adu ubezpiecze\u0144 s\u0105 nieuzasadnione r\u00f3wnie\u017c wtedy, gdy sprawca szkody zostawi\u0142 za wycieraczk\u0105 kartk\u0119 ze swoim numerem telefonu po bezskutecznym oczekiwaniu na w\u0142a\u015bciciela auta zarysowanego podczas manewr\u00f3w parkingowych\u201d \u2013 podsumowuje Andrzej Prajsnar, ekspert por\u00f3wnywarki ubezpieczeniowej Ubea.pl."]}
{"url": "https://www.bankier.pl/moto/volkswagen-nie-manipulowal-testami-aut-benzynowych-256/", "title": ["Volkswagen nie manipulowa\u0142 testami aut benzynowych\""], "lead": ["Nie ma na razie \u017cadnych podstaw, by s\u0105dzi\u0107, \u017ce koncern Volkswagen manipulowa\u0142 pomiarami toksyczno\u015bci spalin nie tylko w samochodach z silnikami Diesla, lecz r\u00f3wnie\u017c w pojazdach benzynowych \u2013 o\u015bwiadczy\u0142o w niedziel\u0119 niemieckie ministerstwo transportu."], "text": ["Nie ma na razie \u017cadnych podstaw, by s\u0105dzi\u0107, \u017ce koncern Volkswagen manipulowa\u0142 pomiarami toksyczno\u015bci spalin nie tylko w samochodach z silnikami Diesla, lecz r\u00f3wnie\u017c w pojazdach benzynowych \u2013 o\u015bwiadczy\u0142o w niedziel\u0119 niemieckie ministerstwo transportu.", "Podleg\u0142y mu Federalny Urz\u0105d Ruchu Motorowego (KBA) zbada\u0142 doniesienia, jakie pojawi\u0142y si\u0119 na ten temat. Powo\u0142uj\u0105c si\u0119 na zawarte w aktach \u015bledczych prokuratury w Monachium zeznania \u015bwiadk\u00f3w tygodnik \u201eBild am Sonntag\u201d poinformowa\u0142, \u017ce fa\u0142szuj\u0105cych wyniki pomiar\u00f3w praktyk dopuszczano si\u0119 tak\u017ce w przypadku samochod\u00f3w Volkswagen, Audi i Porsche.", "Wed\u0142ug tygodnika, 2 listopada 2015 roku, czyli w nieca\u0142e dwa miesi\u0105ce po ujawnieniu przez w\u0142adze USA skandalu z silnikami Diesla, na kryzysowym spotkaniu eksperci Volkswagena do spraw skrzy\u0144 bieg\u00f3w og\u0142osili, \u017ce automatyczne skrzynie bieg\u00f3w samochod\u00f3w wszystkich marek koncernu wyposa\u017cone s\u0105 w programy w\u0142\u0105czaj\u0105ce, kt\u00f3re aktywizuj\u0105 si\u0119 tylko w trakcie test\u00f3w i mog\u0105 wp\u0142ywa\u0107 na pomiary emisji.", "Prokuratura w Monachium nie chcia\u0142a w niedziel\u0119 zaj\u0105\u0107 stanowiska wobec zrelacjonowanych przez \u201eBild am Sonntag\u201d kwestii. Volkswagen poinformowa\u0142, \u017ce w ubieg\u0142ych miesi\u0105cach prowadzi\u0142 z KBA intensywne rozmowy na temat skrzy\u0144 bieg\u00f3w. \u201eNie ma tutaj \u017cadnych nowych ustale\u0144\u201d, a odpowiednie decyzje i przedsi\u0119wzi\u0119cia zosta\u0142y ju\u017c podj\u0119te. \u201eO dalszych zagadnieniach, jakie pojawi\u0142y si\u0119 w kontek\u015bcie dochodze\u0144 prokuratorskich, jak zwykle nie mo\u017cemy wypowiada\u0107 si\u0119 merytorycznie ze wzgl\u0119du na tocz\u0105ce si\u0119 post\u0119powania\u201d \u2013 g\u0142osi o\u015bwiadczenie koncernu.", "W nast\u0119pstwie dochodzenia prowadzonego przez podleg\u0142\u0105 rz\u0105dowi USA Agencj\u0119 Ochrony \u015arodowiska (EPA) Volkswagen przyzna\u0142 si\u0119 we wrze\u015bniu 2015 roku do zainstalowania w \u0142\u0105cznie oko\u0142o 11 mln samochod\u00f3w z silnikami Diesla oprogramowania pomagaj\u0105cego fa\u0142szowa\u0107 wyniki pomiar\u00f3w zawarto\u015bci tlenk\u00f3w azotu w spalinach. Oprogramowanie to, znane pod angielsk\u0105 nazw\u0105 \u201edefeat device\u201d (urz\u0105dzenie udaremniaj\u0105ce), w celach oszcz\u0119dno\u015bciowych wy\u0142\u0105cza\u0142o system neutralizowania tlenk\u00f3w azotu podczas normalnej eksploatacji samochodu i w\u0142\u0105cza\u0142o go po rozpoznaniu, \u017ce silnik poddawany jest testom.", "Volkswagen znalaz\u0142 si\u0119 w ten spos\u00f3b w centrum najwi\u0119kszego skandalu, jaki dotkn\u0105\u0142 w ostatnich latach globaln\u0105 bran\u017c\u0119 motoryzacyjn\u0105. Stoi teraz w obliczu wieloletnich proces\u00f3w s\u0105dowych oraz miliardowych kar za \u0142amanie przepis\u00f3w o normach technicznych i ochronie \u015brodowiska. (PAP)", "dmi/ ap/"]}
{"url": "https://www.bankier.pl/moto/ford-zrezygnuje-z-mondeo-s-max-i-galaxy-firma-zaprzecza-507/", "title": ["Ford zrezygnuje z mondeo, s-max i galaxy? Firma zaprzecza"], "lead": ["Reuters, powo\u0142uj\u0105c si\u0119 na \u201eThe Times\u201d, przekaza\u0142, \u017ce Ford planuje zako\u0144czy\u0107 produkcj\u0119 modeli mondeo, galaxy i s-max, aby skupi\u0107 si\u0119 na bardziej dochodowych SUV-ach."], "text": ["Reuters, powo\u0142uj\u0105c si\u0119 na \u201eThe Times\u201d, przekaza\u0142, \u017ce Ford planuje zako\u0144czy\u0107 produkcj\u0119 modeli mondeo, galaxy i s-max, aby skupi\u0107 si\u0119 na bardziej dochodowych SUV-ach.", "\u201eThe Times\u201d poinformowa\u0142, powo\u0142uj\u0105c si\u0119 na anonimowe \u017ar\u00f3d\u0142o, \u017ce Ford zako\u0144czy produkcj\u0119 trzech popularnych modeli oraz zamierza zmniejszy\u0107 liczb\u0119 salon\u00f3w. Natomiast \u201eDaily Mail\u201d poda\u0142, \u017ce porzucenie modeli ma nast\u0105pi\u0107 w 2020 roku. W lipcu Jim Hackett, dyrektor generalny Forda, powiedzia\u0142, \u017ce firma zamierza wyda\u0107 11 mld dol. na restrukturyzacj\u0119 europejskiego biznesu.", ", \u017ce koncern zaprzecza tym doniesieniom i nie tylko nie ma zamiaru rezygnowa\u0107 z linii mondeo, ale planuje j\u0105 rozwija\u0107.", "\u2013 W przysz\u0142ym roku pojawi\u0105 si\u0119 nowe wersje forda mondeo, w kt\u00f3rych pojawi\u0105 si\u0119 nowe uk\u0142ady nap\u0119dowe, a tak\u017ce aktualizacje zewn\u0119trzne i wewn\u0119trzne oraz ulepszenia w ofercie Forda Mondeo Hybrid \u2013 poda\u0142a w o\u015bwiadczeniu firma.", "Koncern zaprzeczy\u0142 tak\u017ce doniesieniom o rezygnacji z modeli s-max i galaxy.", "Jak informuje \u201eReuters\u201d, Ford straci\u0142 73 mln euro w Europie od kwietnia do czerwca, a teraz dodatkowo stoi przed wyzwaniem wyj\u015bcia Wielkiej Brytanii z Unii Europejskiej. Morgan Stanley przewiduje, \u017ce Ford zwolni 12 proc. za\u0142ogi w Europie.", "Przypomnijmy, \u017ce Ford to nadal jedna z najpopularniejszych marek samochodowych, je\u015bli chodzi o kupno ", ". Od stycznia do kwietnia 2018 roku zarejestrowano 25 102 takich aut, co stanowi wzrost rok do roku o 19,7 proc. Ponadto ford mondeo jest jednym z najcz\u0119\u015bciej wybieranych nowych modeli samochod\u00f3w dla firm. Mondeo zaj\u0119\u0142o 19. miejsce pod k\u0105tem liczby ", "."]}
{"url": "https://www.bankier.pl/moto/tauron-zbuduje-ladowarki-do-samochodow-elektrycznych-na-krakowskim-lotnisku-334/", "title": ["Tauron zbuduje \u0142adowarki do samochod\u00f3w elektrycznych na krakowskim lotnisku"], "lead": ["Tauron i krakowskie lotnisko podpisa\u0142y we wtorek list intencyjny, przewiduj\u0105cy budow\u0119 jeszcze w tym roku stacji szybkiego \u0142adowania na Balicach. Do ko\u0144ca roku Tauron planuje te\u017c postawi\u0107 ponad 30 punkt\u00f3w \u0142adowania w Katowicach."], "text": ["Tauron i krakowskie lotnisko podpisa\u0142y we wtorek list intencyjny, przewiduj\u0105cy budow\u0119 jeszcze w tym roku stacji szybkiego \u0142adowania na Balicach. Do ko\u0144ca roku Tauron planuje te\u017c postawi\u0107 ponad 30 punkt\u00f3w \u0142adowania w Katowicach.", "fot. kasto/YAY Foto", "List intencyjny, podpisany podczas Forum Ekonomicznego w Krynicy, przewiduje budow\u0119 na lotnisku w Balicach stacji szybkiego \u0142adowania o mocy co najmniej 50 kW.", "Prezes Krak\u00f3w Airport Rados\u0142aw W\u0142oszek podkre\u015bla\u0142, \u017ce lotnisko szuka rozwi\u0105za\u0144 innowacyjnych i proekologicznych, a takim rozwi\u0105zaniem jest stacja \u0142adowania. Strategiczne po\u0142o\u017cenie ma pozwoli\u0107 na podr\u00f3\u017ce samochodami elektrycznymi mi\u0119dzy miastami po\u0142udniowej Polski \u2013 Krakowem, Katowicami czy Rzeszowem.", "Wiceprezes Taurona Jaros\u0142aw Broda zapowiedzia\u0142 z kolei, \u017ce jeszcze w tym roku sp\u00f3\u0142ka postawi ponad 30 punkt\u00f3w \u0142adowania pojazd\u00f3w elektrycznych w Katowicach. W ten spos\u00f3b Katowice powinny spe\u0142nia\u0107 wymagania ustawy o elektromobilno\u015bci je\u015bli chodzi o nasycenie infrastruktur\u0105 \u0142adowania \u2013 oceni\u0142.", "Obecny przy podpisaniu listu minister energii Krzysztof Tch\u00f3rzewski przypomnia\u0142, \u017ce elektromobilno\u015b\u0107 jest jednym z podstawowych cel\u00f3w rz\u0105du na najbli\u017csz\u0105 przysz\u0142o\u015b\u0107 i doda\u0142, \u017ce do ko\u0144ca roku ministerstwo powinno zd\u0105\u017cy\u0107 z przygotowaniem rozporz\u0105dze\u0144 wykonawczych do ustawy tworz\u0105cej Fundusz Niskoemisyjnego Transportu.", "Tch\u00f3rzewski wyrazi\u0142 te\u017c przekonanie, \u017ce od przysz\u0142ego roku punkty \u0142adowania samochod\u00f3w elektrycznych zaczn\u0105 ju\u017c funkcjonowa\u0107 w pe\u0142ni komercyjnie, a FNT b\u0119dzie finansowo wspomaga\u0142 wszystkie dzia\u0142ania rozwijaj\u0105ce ten rynek i infrastruktur\u0119.", "Minister infrastruktury i budownictwa Andrzej Adamczyk m\u00f3wi\u0142 z kolei, \u017ce rz\u0105d stawia na rozw\u00f3j innowacyjnego transportu. Balice to \u2013 pierwsze dzia\u0142ania je\u015bli chodzi o punkty \u0142adowania, p\u00f3\u017aniej b\u0119dzie to ju\u017c standard \u2013 podkre\u015bli\u0142.", "Mam nadziej\u0119, \u017ce w kolejnych miejscach w Polsce b\u0119d\u0105 powstawa\u0107 komercyjne stacje \u0142adowania \u2013 m\u00f3wi\u0142 Adamczyk, oceniaj\u0105c, \u017ce pilota\u017c otwiera wielk\u0105 przestrze\u0144 dla samochod\u00f3w elektrycznych w Polsce.", "Tauron podkre\u015bla, \u017ce Krak\u00f3w Airport b\u0119dzie pierwszym lotniskiem w Polsce, posiadaj\u0105cym stacj\u0119 szybkiego \u0142adowania samochod\u00f3w elektrycznych, dzi\u0119ki czemu stanie si\u0119 elementem szkieletowej infrastruktury us\u0142ugi \u0142adowania pojazd\u00f3w niskoemisyjnych w naszym kraju. Infrastruktura ta ma zapewni\u0107 klientom mo\u017cliwo\u015b\u0107 przemieszczania si\u0119 na d\u0142ugich dystansach, tak\u017ce w innych krajach Europy.(PAP)", "autor: Wojciech Krzyczkowski", "wkr/ pad/"]}
{"url": "https://www.bankier.pl/moto/rzad-szuka-niedoszlych-wlascicieli-maluchow-beda-zwroty-pieniedzy-250/", "title": ["Rz\u0105d szuka niedosz\u0142ych w\u0142a\u015bcicieli \u201emaluch\u00f3w\u201d. B\u0119d\u0105 zwroty pieni\u0119dzy"], "lead": [], "text": [", fiaty 126p oraz FSO 1500 by\u0142y do nabycia w systemie przedp\u0142at, a ten, kto chcia\u0142 kupi\u0107 swoje cztery k\u00f3\u0142ka, musia\u0142 otworzy\u0107 w PKO rachunek oszcz\u0119dno\u015bciowy i na niego przela\u0107 pieni\u0105dze stanowi\u0105ce przedp\u0142at\u0119.", "W banku takich depozyt\u00f3w z\u0142o\u017cy\u0142o 1,5 mln Polak\u00f3w, co spowodowa\u0142o du\u017ce op\u00f3\u017anienia. W 1990 roku pozosta\u0142o ponad 342\u00a0 tys. Polak\u00f3w, kt\u00f3rym nie zrealizowano zam\u00f3wie\u0144 na samoch\u00f3d. W 1996 roku uchwalono ustaw\u0119 rekompensuj\u0105c\u0105 straty tym, kt\u00f3rzy zap\u0142acili, a nie dostali auta, realizacja wyp\u0142at zosta\u0142a zako\u0144czona dopiero w 1999 roku wed\u0142ug doniesie\u0144 \u201eRz\u201d.", "\n", "Obecnie zosta\u0142o 263 niezrealizowanych przedp\u0142at, w tym 244 na fiata 126 p oraz 19 na FSO 1500. Jak mo\u017cemy przeczyta\u0107 w obwieszczeniu resortu finans\u00f3w z 12 czerwca 2018 roku w sprawie okre\u015blenia wysoko\u015bci kwot rekompensat wyp\u0142acanych osobom, kt\u00f3re wnios\u0142y przedp\u0142aty ", ", natomiast ", ".", "Jak dowiedzia\u0142a si\u0119 redakcja Bankier.pl, w celu wyp\u0142aty \u015brodk\u00f3w posiadacz rachunku powinien zg\u0142osi\u0107 si\u0119 do plac\u00f3wki PKO Banku Polskiego z nast\u0119puj\u0105cymi dokumentami:", "Grzegorz Culepa z biura prasowego PKO BP powiedzia\u0142 w rozmowie z Bankier.pl: \u2013 Na przestrzeni lat bank podejmowa\u0142 r\u00f3\u017cne dzia\u0142ania, kt\u00f3re mia\u0142y zach\u0119ci\u0107 klient\u00f3w do likwidacji rachunk\u00f3w i skorzystania z wyp\u0142aty rekompensat. G\u0142\u00f3wnymi przyczynami uniemo\u017cliwiaj\u0105cymi zako\u0144czenie tego procesu jest\u00a0brak spadkobierc\u00f3w zmar\u0142ego posiadacza przedp\u0142aty lub spadkobiercy nie byli zainteresowani przeprowadzaniem post\u0119powania spadkowego,\u00a0brak reakcji na wezwania o zg\u0142oszenie si\u0119 do oddzia\u0142u w celu realizacji przedp\u0142aty \u2013 mimo \u017ce wezwania by\u0142y odbierane, a tak\u017ce zmiana miejsca zamieszkania i nie powiadomienie o tym fakcie banku\u00a0\u2013 wyja\u015bnia Culepa.", "W przypadku rachunk\u00f3w przedp\u0142at samochodowych, kt\u00f3rych w\u0142a\u015bciciele zmarli, wyp\u0142ata \u015brodk\u00f3w nast\u0119puje po przeprowadzeniu post\u0119powania spadkowego."]}
{"url": "https://www.bankier.pl/moto/toyota-naprawi-milion-aut-ryzyko-pozaru-w-hybrydach-275/", "title": ["Toyota naprawi milion aut. Ryzyko po\u017caru w hybrydach"], "lead": ["Ponad milion toyot na ca\u0142ym \u015bwiecie zostanie \u015bci\u0105gni\u0119tych do serwis\u00f3w w ramach akcji naprawczej \u2013 ", "donosi Reuters", " . Problem stanowi\u0105 wi\u0105zki przewod\u00f3w w silnikach, kt\u00f3re mog\u0105 spowodowa\u0107 po\u017car. Akcja serwisowa dotyczy\u0107 b\u0119dzie modeli C-HR i prius."], "text": ["Ponad milion toyot na ca\u0142ym \u015bwiecie zostanie \u015bci\u0105gni\u0119tych do serwis\u00f3w w ramach akcji naprawczej \u2013 ", " . Problem stanowi\u0105 wi\u0105zki przewod\u00f3w w silnikach, kt\u00f3re mog\u0105 spowodowa\u0107 po\u017car. Akcja serwisowa dotyczy\u0107 b\u0119dzie modeli C-HR i prius.", "Jak t\u0142umaczy producent, kable rozdzielacza, pod\u0142\u0105czone do jednostki kontrolnej nap\u0119du hybrydowego, mog\u0105 styka\u0107 si\u0119 z os\u0142on\u0105. W przypadku zakurzenia kt\u00f3rej\u015b z tych cz\u0119\u015bci, praca silnika mo\u017ce spowodowa\u0107 \u015bcieranie si\u0119 warstwy izolacyjnej przewod\u00f3w. Wtedy wyst\u0119puje prawdopodobie\u0144stwo wyst\u0105pienia zwarcia, zwi\u0119kszenia temperatury, a w konsekwencji \u2013 po\u017caru.", "Problem dotyczy pojazd\u00f3w wyprodukowanych w Japonii w okresie od czerwca 2015 r. do maja 2018 r. Stwarzaj\u0105ce zagro\u017cenie modele to wersje plug-in priusa i kompaktowy crossover C-HR sprzedawane m.in. w Japonii, Australii i w Europie.", "Zgodnie z szacunkami Toyoty, po\u0142owa wszystkich pojazd\u00f3w obj\u0119tych akcj\u0105 naprawcz\u0105 je\u017adzi po japo\u0144skich drogach. W Stanach Zjednoczonych uszkodzonych jest z kolei 192 tys. samochod\u00f3w.", "Jak poinformowa\u0142 Jean-Yves Jault, przedstawiciel Toyoty, p\u00f3ki co odnotowano jeden przypadek zwarcia w poje\u017adzie, z kt\u00f3rego zacz\u0105\u0142 wydobywa\u0107 si\u0119 dym. Mia\u0142o to miejsce w Japonii.", "To kolejna akcja serwisowa, kt\u00f3r\u0105 zmuszony jest przeprowadzi\u0107 motoryzacyjny koncern. W 2016 r. japo\u0144ski producent musia\u0142 poprawi\u0107 3,4 miliona aut zagro\u017conych wyciekami paliwa i wadliwymi poduszkami powietrznymi. W 2009 r. z kolei 4,2 miliona pojazd\u00f3w dotyczy\u0142 problem samoczynnego przyspieszania.", "A\u015a"]}
{"url": "https://www.bankier.pl/moto/nowy-rekord-na-rynku-moto-ponad-60-tys-rejestracji-miesiecznie-636/", "title": ["Nowy rekord na rynku moto. Ponad 60 tys. rejestracji miesi\u0119cznie"], "lead": ["Dacia duster, hyundai tucson i opel astra\u00a0\u2013 te trzy modele Polacy rejestrowali najcz\u0119\u015bciej. Sierpie\u0144 to wed\u0142ug analityk\u00f3w Polskiego Zwi\u0105zku Przemys\u0142u Motoryzacyjnego pierwszy w historii trwaj\u0105cego wieku miesi\u0105c, kiedy liczba rejestracji samochod\u00f3w lekkich przekroczy\u0142a 60 tys. sztuk."], "text": ["Dacia duster, hyundai tucson i opel astra\u00a0\u2013 te trzy modele Polacy rejestrowali najcz\u0119\u015bciej. Sierpie\u0144 to wed\u0142ug analityk\u00f3w Polskiego Zwi\u0105zku Przemys\u0142u Motoryzacyjnego pierwszy w historii trwaj\u0105cego wieku miesi\u0105c, kiedy liczba rejestracji samochod\u00f3w lekkich przekroczy\u0142a 60 tys. sztuk.", "Nie ma zaskoczenia \u2013 za nami kolejny rekordowy miesi\u0105c w bran\u017cy motoryzacyjnej, PZPM opublikowa\u0142 zestawienie pierwszych rejestracji nowych samochod\u00f3w.\u00a0\u2013 W ostatnim miesi\u0105cu zarejestrowano razem 61 911 nowych samochod\u00f3w osobowych i dostawczych do 3,5t. ", "Po bardzo dobrych wynikach w lipcu br. w sierpniu zarejestrowano rekordow\u0105 liczb\u0119 pojazd\u00f3w. G\u0142\u00f3wnym powodem tych rezultat\u00f3w jest, poza utrzymuj\u0105c\u0105 si\u0119 og\u00f3lnie dobr\u0105 koniunktur\u0105 gospodarcz\u0105 i pozytywnymi nastrojami konsument\u00f3w, obowi\u0105zuj\u0105cy od wrze\u015bnia br. wym\u00f3g spe\u0142niania przez wszystkie nowo rejestrowane samochody (osobowe M1 i l\u017cejsze dostawcze \u2013 N1 klasa I) ", "\u00a0\u2013 czytamy w komunikacie PZPM.", "Liczba nowych rejestracji stale ro\u015bnie od kwietnia 2015 roku. W minionym miesi\u0105cu codziennie rejestrowano \u015brednio 2577 sztuk, podczas gdy w sierpniu rok wcze\u015bniej o tysi\u0105c mniej. Nabywcy indywidualni, jak czytamy w komunikacie PZPM-u, zarejestrowali 11,3 tys. sztuk aut, czyli o 7 proc. mniej ni\u017c w poprzednim miesi\u0105cu.", "Zdecydowanie wi\u0119cej zarejestrowali nabywcy instytucjonalni, kt\u00f3rzy zakupili 45,4 tys. aut, zaledwie rok temu zarejestrowano jedynie 25,1 tys. aut. Udzia\u0142 firm wyni\u00f3s\u0142 w ca\u0142ym rynku 80,1 proc. wobec 72,7 proc. przed rokiem.", "Liczba pierwszych rejestracji nowych samochod\u00f3w osobowych w lipcu 2018 r. w Polsce \u2013 klienci indywidualni", "Bior\u0105c pod uwag\u0119 pierwsze osiem miesi\u0119cy roku w\u015br\u00f3d klient\u00f3w indywidualnych, na pierwszym miejscu w\u015br\u00f3d najcz\u0119\u015bciej rejestrowanych aut znalaz\u0142a si\u0119 toyota, drugie \u2013 skoda, a trzecie \u2013 opel. Inaczej podium wygl\u0105da w przypadku firm \u2013 tam pierwsze miejsce zaj\u0119\u0142a skoda, drugie volkswagen, a trzecie toyota.", "W sierpniu klienci indywidualni si\u0119gali po daci\u0119 duster, hyundaia tucsona oraz opla astr\u0119. W poprzednim miesi\u0105cu pierwsz\u0105 tr\u00f3jk\u0119 stanowi\u0142y: fiat tipo, opel astra i toyota yaris. W sierpniu zesz\u0142omiesi\u0119czny lider znalaz\u0142 si\u0119 dopiero na 10. pozycji.", "Jak wynika z danych PZPM-u, w ca\u0142ej grupie samochod\u00f3w osobowych zarejestrowano 2,4 tys. ", ", co oznacza wzrost o 93,5 proc. oraz 98 sztuk samochod\u00f3w z nap\u0119dem elektrycznym (+1 proc.).\u00a0W\u015br\u00f3d nich znalaz\u0142o si\u0119 35 szt. samochod\u00f3w bateryjnych i z rozszerzonym zasi\u0119giem oraz 63 szt. hybryd plug-in. Samochody z nap\u0119dem benzynowym zaj\u0119\u0142y 70,9 proc. rynku, a z dieslem 23,7 proc., podczas gdy rok wcze\u015bniej stanowi\u0142y odpowiednio 66,2 proc. i 27,9 proc.", "Liczba pierwszych rejestracji nowych samochod\u00f3w osobowych w lipcu 2018 r. w Polsce \u2013 firmy", "\u0179r\u00f3d\u0142o: Raport Polskiego Zwi\u0105zku Przemys\u0142u Motoryzacyjnego na podstawie bazy CEPiK (MSW/MC)", "Samochody hybrydowe zawdzi\u0119czaj\u0105 swoj\u0105 popularno\u015b\u0107 Toyocie. Modele auris i yaris (przeczytaj te\u017c: \u201e", "\u201e) znalaz\u0142y si\u0119 odpowiednio na 5. i 6. miejscu w zestawieniu najcz\u0119\u015bciej rejestrowanych marek samochod\u00f3w osobowych dla klient\u00f3w indywidualnych."]}
{"url": "https://www.bankier.pl/moto/elektromobilnosc-lub-bankructwo-509/", "title": ["Elektromobilno\u015b\u0107 lub bankructwo"], "lead": ["Firmy sprz\u0105taj\u0105ce miasta mog\u0105 straci\u0107 kontrakty. Winne auta elektryczne \u2013 czytamy w czwartkowej \u201eRzeczpospolitej\u201d."], "text": ["Firmy sprz\u0105taj\u0105ce miasta mog\u0105 straci\u0107 kontrakty. Winne auta elektryczne \u2013 czytamy w czwartkowej \u201eRzeczpospolitej\u201d.", "Samorz\u0105dy i przedsi\u0119biorcy bij\u0105 na alarm: od 2020 roku mo\u017cemy p\u0142aci\u0107 wi\u0119cej za wyw\u00f3z \u015bmieci, ale w wielu \u015brednich i du\u017cych miastach mo\u017ce by\u0107 brudno. Wszystko przez rygorystyczne przepisy ustawy o elektromobilno\u015bci i paliwach alternatywnych \u2013 czytamy w \u201eRz\u201d.", "Z przepis\u00f3w wynika, \u017ce za kilkana\u015bcie miesi\u0119cy firmy zajmuj\u0105ce si\u0119 utrzymaniem czysto\u015bci i zbieraniem \u015bmieci b\u0119d\u0105 musia\u0142y mie\u0107 w swoim taborze 10 proc. pojazd\u00f3w elektrycznych. Je\u015bli nie \u2013 strac\u0105 kontrakty \u2013 wyja\u015bnia gazeta.", "Elektryczne b\u0119d\u0105 musia\u0142y by\u0107 \u015bmieciarki, od\u015bnie\u017carki, zamiatarki itp. Wszystko po to, by chroni\u0107 \u015brodowisko naturalne \u2013 podaje dziennik.", "Cel jest szczytny, ale spos\u00f3b jego realizacji budzi powa\u017cne zastrze\u017cenia. Marek W\u00f3jcik, pe\u0142nomocnik zarz\u0105du Zwi\u0105zku Miast Polskich do spraw legislacji, powiedzia\u0142 gazecie, \u017ce \u201eto nieuzasadnione i nieracjonalne\u201d. \u201eTakich elektrycznych pojazd\u00f3w nie ma. Firmy, kt\u00f3re je produkuj\u0105, dopiero testuj\u0105 prototypy. Pierwsze maj\u0105 si\u0119 pojawi\u0107 w 2020 roku\u201d \u2013 doda\u0142.(PAP)", "nmk/ wus/"]}
{"url": "https://www.bankier.pl/moto/koszty-leasingu-ktorych-sie-nie-spodziewasz-stawki-nie-sa-niskie-471/", "title": ["Koszty leasingu, kt\u00f3rych si\u0119 nie spodziewasz. Stawki nie s\u0105 niskie"], "lead": ["Nawet 1000 z\u0142 za zgod\u0119 na udost\u0119pnienie przedmiotu umowy leasingu osobie trzeciej, 300 z\u0142 za aneksowanie kontraktu czy 800 z\u0142 za skr\u00f3cenie okresu jego trwania \u2013 to tylko przyk\u0142adowe niema\u0142e koszty us\u0142ug dodatkowych, z jakimi przyjdzie zmierzy\u0107 si\u0119 leasingobiorcy."], "text": ["Nawet 1000 z\u0142 za zgod\u0119 na udost\u0119pnienie przedmiotu umowy leasingu osobie trzeciej, 300 z\u0142 za aneksowanie kontraktu czy 800 z\u0142 za skr\u00f3cenie okresu jego trwania \u2013 to tylko przyk\u0142adowe niema\u0142e koszty us\u0142ug dodatkowych, z jakimi przyjdzie zmierzy\u0107 si\u0119 leasingobiorcy.", "Leasing zyskuje na popularno\u015bci, g\u0142ownie w\u015br\u00f3d przedsi\u0119biorc\u00f3w, kt\u00f3rzy zamierzaj\u0105 zaopatrzy\u0107 firm\u0119 w samoch\u00f3d s\u0142u\u017cbowy. Wida\u0107 to w statystykach Zwi\u0105zku Polskiego Leasingu, wed\u0142ug kt\u00f3rych w pierwszej po\u0142owie br. firmy leasingowe sfinansowa\u0142y inwestycje o warto\u015bci 38,9 mld z\u0142, z czego 45,6 proc. udzia\u0142u w strukturze rynku stanowi\u0105 w\u0142a\u015bnie pojazdy osobowe i dostawcze. Przedsi\u0119biorcy w leasingu widz\u0105 wygodn\u0105 form\u0119 finansowania, niejednokrotnie wypadaj\u0105c\u0105 kosztowo lepiej ni\u017c kredyt. Jednak kiedy przyjrzymy si\u0119 op\u0142atom dodatkowym zwi\u0105zanym z obs\u0142ug\u0105 umowy leasingowej, mo\u017cemy zosta\u0107 zaskoczeni ich wysokimi stawkami.", "Zaci\u0105gaj\u0105c leasing, przedsi\u0119biorca przewa\u017cnie nie jest obarczany kosztem prowizji czy op\u0142at\u0105 za rozpatrzenie wniosku o przyznanie finansowania. Przedstawiane mu symulacje opieraj\u0105 si\u0119 na wysoko\u015bci miesi\u0119cznych rat oraz jej sumie, wykupie oraz wp\u0142acie pocz\u0105tkowej.", "Przyk\u0142adowo, w przypadku\u00a0", " w\u0142a\u015bciciel biznesu w opcji z wp\u0142at\u0105 w\u0142asn\u0105 w wysoko\u015bci 10 proc. oraz wykupem 1 proc. musi si\u0119 liczy\u0107 z rat\u0105 na poziomie 1500-1700 z\u0142 oraz\u00a0", "rz\u0119du 112-139 proc. w opcji z ubezpieczeniem oraz 107,74-113,14 proc. bez ubezpieczenia. Natomiast je\u015bli\u00a0", "\u00a0(przy identycznych warunkach), rata wynosi ok. 1200-1500 z\u0142, a koszt ca\u0142kowity 126-127 proc. z ubezpieczeniem firmy leasingowej oraz 105-108 proc. z ubezpieczeniem indywidualnym.", "Jednak przy okazji analizowania koszt\u00f3w leasingowych warto zajrze\u0107 do tabeli op\u0142at i prowizji w celu zapoznania si\u0119 z\u00a0", " Okazuje si\u0119 bowiem, \u017ce je\u015bli nawet sama rata leasingowa nie jest wyg\u00f3rowana, to przedsi\u0119biorca mo\u017ce zosta\u0107 zaskoczony ", ". Te bowiem nie nale\u017c\u0105 do tanich. Jakiejkolwiek zmiany w harmonogramie sp\u0142at, np. ", ", mo\u017ce jednorazowo kosztowa\u0107 od 200 do 600 z\u0142.", "Koszt przyk\u0142adowych us\u0142ug dodatkowych zwi\u0105zanych z obs\u0142ug\u0105 umowy leasingowej", "Koszty wzrastaj\u0105, je\u015bli firma planuje ", ", kt\u00f3ra wi\u0105\u017ce si\u0119 z zako\u0144czeniem umowy. W tym przypadku przedsi\u0119biorca musi liczy\u0107 si\u0119 z kosztem rz\u0119du nawet 800 z\u0142. Nieco ta\u0144sze jest wyd\u0142u\u017cenie okresu sp\u0142aty \u2013 300-500 z\u0142.", "Innym wydatkiem, jaki czeka osob\u0119, kt\u00f3ra zdecyduje si\u0119 na ", ", jest op\u0142ata administracyjna wynosz\u0105ca do 300 z\u0142. Natomiast je\u015bli zdarzy si\u0119 klientowi ", "w terminie, zostanie obci\u0105\u017cony kolejnymi 300 z\u0142.", "To jednak nie wszystkie op\u0142aty, jakie czekaj\u0105 leasingobiorc\u0119. Musi on liczy\u0107 si\u0119 w ", ", je\u015bli chce u\u017cytkowa\u0107 u\u017cywany pojazd czy wydatkiem zwi\u0105zanym z jego rejestracj\u0105. Firma leasingowa musi r\u00f3wnie\u017c wyda\u0107 zgod\u0119, je\u015bli przedsi\u0119biorca planuje ", ", jak i r\u00f3wnie\u017c na ", ". Jednak uzyskanie zgody to nie wszystko. Leasingodawca obci\u0105\u017cy klienta kosztami, kt\u00f3re wynosz\u0105 do 1000 z\u0142 w przypadku ", ", do 500 z\u0142 \u2013 ", ".", "Z badania zrealizowanego przez CBM INDICATOR na og\u00f3lnopolskiej pr\u00f3bie firm o obrotach nieprzekraczaj\u0105cych 5 mln z\u0142 wynika, \u017ce 40 proc. ma\u0142ych przedsi\u0119biorstw korzysta lub w przesz\u0142o\u015bci korzysta\u0142o z leasingu. Ponadto 81 proc. z nich jest zadowolonych z tej formy finansowania.", "Co ciekawe, 62 proc. respondent\u00f3w aktualnie wykorzystuj\u0105cych leasing twierdzi, \u017ce jest on elastyczniejsz\u0105 form\u0105 finansowania ni\u017c kredyt, a 59 proc. uzna\u0142o, \u017ce jest on ta\u0144szy ni\u017c kredyt. Dla por\u00f3wnania, dla kredytu wska\u017aniki te wynosi\u0142y po 8 proc.", "Dodatkowo przedsi\u0119biorcy postrzegaj\u0105 leasing jako bezpieczn\u0105 form\u0119 finansowania \u2013 64 proc. oraz bardziej przyjazn\u0105 ni\u017c kredyt \u2013 66 proc. ma\u0142ych firm. Natomiast za wyborem leasingu przemawiaj\u0105 takie czynniki jak oferta cenowa (73 proc. ankietowanych oceni\u0142o jako du\u017cy lub bardzo du\u017cy wp\u0142yw), otwarto\u015b\u0107 instytucji finansowych na negocjacje (69 proc.) oraz szybko\u015b\u0107 podejmowania decyzji (67 proc.).", "Nie bez znaczenia s\u0105 r\u00f3wnie\u017c korzy\u015bci podatkowe \u2013 w przypadku leasingu operacyjnego raty stanowi\u0105 w ca\u0142o\u015bci koszt uzyskania przychodu przedsi\u0119biorstwa (obni\u017caj\u0105c podstaw\u0119 opodatkowania). Przy kredycie jedynie cz\u0119\u015b\u0107 odsetkowa raty jest do niego zaliczana. Dodatkowo firmy leasingowe przewa\u017cnie wymagaj\u0105 od klient\u00f3w spe\u0142nienia mniejszej ilo\u015bci procedur, ni\u017c jest to w przypadku kredytu.", "Przy podpisywaniu umowy leasingowej wa\u017cne jest dok\u0142adne przeanalizowanie jej warunk\u00f3w oraz koszt\u00f3w zwi\u0105zanych z u\u017cytkowaniem samochodu, kt\u00f3ry stanowi przedmiot leasingu. Firmy leasingowe bowiem sporo sobie licz\u0105 za wszelkiego rodzaju us\u0142ugi, kt\u00f3re wymagaj\u0105 sporz\u0105dzenia aneksu, wydania wszelkich zg\u00f3d, administrowania ubezpieczeniem czy otrzymanymi mandatami. Mo\u017ce si\u0119 zatem okaza\u0107, \u017ce z pozoru korzystny cenowo dla przedsi\u0119biorcy\u00a0kontrakt z biegiem czasu zamieni si\u0119 w \u201edojn\u0105 krow\u0119\u201d dla firmy leasingowej."]}
{"url": "https://www.bankier.pl/moto/sprawdz-swoje-punkty-karne-przez-internet-463/", "title": ["Sprawd\u017a swoje punkty karne przez internet"], "lead": ["Wakacje 2018 za nami. Ile Was kosztowa\u0142y? Nie chodzi o cen\u0119 wczas\u00f3w, a o liczb\u0119 punkt\u00f3w karnych, kt\u00f3re zarobili\u015bcie latem. Sprawd\u017acie to za darmo i przez internet."], "text": ["Wakacje 2018 za nami. Ile Was kosztowa\u0142y? Nie chodzi o cen\u0119 wczas\u00f3w, a o liczb\u0119 punkt\u00f3w karnych, kt\u00f3re zarobili\u015bcie latem. Sprawd\u017acie to za darmo i przez internet.", "Czego potrzebujesz, by online sprawdzi\u0107 punkty karne? Profilu Zaufanego. Pozwala on potwierdzi\u0107 Twoj\u0105 to\u017csamo\u015b\u0107 w sieci. Chodzi o to, \u017ceby nikt nie m\u00f3g\u0142 si\u0119 pod Ciebie podszy\u0107. Wa\u017cna informacja: mo\u017cesz sprawdzi\u0107 tylko swoje punkty karne.", "Je\u015bli masz ju\u017c sw\u00f3j Profil Zaufany, wejd\u017a na stron\u0119 na portalu obywatel.gov.pl umo\u017cliwiaj\u0105c\u0105 sprawdzenie punkt\u00f3w karnych.", "Baza danych jest aktualizowana raz dziennie, wi\u0119c wy\u015bwietlona informacja mo\u017ce si\u0119 zmieni\u0107. Dlatego je\u017celi masz w\u0105tpliwo\u015bci, sprawd\u017a swoje punkty karne jeszcze raz, na przyk\u0142ad nast\u0119pnego dnia.", "kom/ nmk/ aszw/"]}
{"url": "https://www.bankier.pl/moto/wegry-rozpoczeto-seryjna-produkcje-samochodow-audi-q3-drugiej-generacji-626/", "title": ["W\u0119gry: rozpocz\u0119to seryjn\u0105 produkcj\u0119 samochod\u00f3w Audi Q3 drugiej generacji"], "lead": ["Seryjn\u0105 produkcj\u0119 samochod\u00f3w Audi Q3 drugiej generacji rozpocz\u0119to we wtorek w zak\u0142adzie w Gyoer na p\u00f3\u0142nocnym zachodzie W\u0119gier \u2013 poinformowa\u0142a sp\u00f3\u0142ka Audi Hungaria."], "text": ["Seryjn\u0105 produkcj\u0119 samochod\u00f3w Audi Q3 drugiej generacji rozpocz\u0119to we wtorek w zak\u0142adzie w Gyoer na p\u00f3\u0142nocnym zachodzie W\u0119gier \u2013 poinformowa\u0142a sp\u00f3\u0142ka Audi Hungaria.", "fot. Jaap Arriens/NurPhoto/FORUM", "We wtorek z ta\u015bmy produkcyjnej zjecha\u0142 pierwszy samoch\u00f3d wspomnianego typu, zwi\u0119kszaj\u0105c liczb\u0119 modeli wytwarzanych w Gyoer do pi\u0119ciu \u2013 zaznaczy\u0142a sp\u00f3\u0142ka. Pozosta\u0142e modele to A3 Limousine, A3 Cabriolet, TT Coupe oraz TT Roadster.", "Jak podkre\u015blono, pojazdy Q3 b\u0119d\u0105 dostarczane w czterech wersjach silnikowych: trzech na benzyn\u0119 i jednej na olej nap\u0119dowy, z nap\u0119dem na przednie ko\u0142a lub na wszystkie cztery. Pierwszy samoch\u00f3d zosta\u0142 wyprodukowany w kolorze niebieskim.", "Wed\u0142ug Audi Hungaria modele Q3 drugiej generacji trafi\u0105 do odbiorc\u00f3w w listopadzie i w\u0142a\u015bnie ten model b\u0119dzie w przysz\u0142o\u015bci najliczniej produkowany w Gyoer.", "Na potrzeby jego produkcji w ci\u0105gu 1,5 roku zbudowano nowy zak\u0142ad wytwarzania karoserii, gdzie zamontowano 700 nowych robot\u00f3w. W tym czasie przeszkolono te\u017c ponad 1000 pracownik\u00f3w.", "W lipcu rozpocz\u0119to w Gyoer seryjn\u0105 produkcj\u0119 silnik\u00f3w elektrycznych. Dyrektor Audi odpowiedzialny za produkcj\u0119 Peter Koessler powiedzia\u0142, \u017ce do 2025 roku wszystkie podstawowe modele Audi b\u0119d\u0105 ju\u017c dost\u0119pne tak\u017ce w wersji elektrycznej. Elektryczny SUV tej marki, kt\u00f3ry nied\u0142ugo zacznie by\u0107 produkowany seryjnie w Brukseli, tak\u017ce b\u0119dzie mia\u0142 silnik z Gyoer.", "Powsta\u0142a 25 lat temu fabryka Audi w Gyoer, w kt\u00f3r\u0105 zainwestowano ju\u017c w sumie ponad 8 mld euro, zatrudnia obecnie 12,5 tys. os\u00f3b i wypuszcza dziennie 9 tys. silnik\u00f3w oraz 500 pojazd\u00f3w. Dot\u0105d w Gyoer wyprodukowano ponad 33 mln silnik\u00f3w i 1,1 mln samochod\u00f3w.", "Przych\u00f3d Audi Hungaria wzr\u00f3s\u0142 w ubieg\u0142ym roku o 1 proc. w stosunku do 2016 r. i wyni\u00f3s\u0142 7,1 mld euro.", "Przemys\u0142 motoryzacyjny jest bardzo wa\u017cn\u0105 ga\u0142\u0119zi\u0105 gospodarki na W\u0119grzech. Produkcja tej bran\u017cy podwoi\u0142a si\u0119 w ci\u0105gu ostatnich 7-8 lat i w 2017 roku przekroczy\u0142a warto\u015b\u0107 8 bln forint\u00f3w (prawie 24,5 mld euro). Swoje zak\u0142ady maj\u0105 na W\u0119grzech Mercedes (Kecskemet w \u015brodkowych W\u0119grzech), Opel (Szentgotthard przy granicy z Austri\u0105) i Suzuki (Esztergom na p\u00f3\u0142nocy)mmm, a pod koniec lipca zapowiedziano, \u017ce tak\u017ce BMW zbuduje fabryk\u0119, w Debreczynie na wschodzie kraju.(PAP)", "Z Budapesztu Ma\u0142gorzata Wyrzykowska", "mw/ ewes/"]}
{"url": "https://www.bankier.pl/moto/toyota-auris-znika-z-rynku-zastapi-ja-stara-nazwa-621/", "title": ["Toyota auris znika z rynku. Zast\u0105pi j\u0105 stara nazwa"], "lead": ["Toyota auris trzeciej generacji zostanie wprowadzona na rynek pod now\u0105 nazw\u0105. Jednak nie zupe\u0142nie now\u0105 \u2013 przejmie bowiem nazw\u0119 innego modelu, dobrze znan\u0105 fanom tego koncernu motoryzacyjnego."], "text": ["Toyota auris trzeciej generacji zostanie wprowadzona na rynek pod now\u0105 nazw\u0105. Jednak nie zupe\u0142nie now\u0105 \u2013 przejmie bowiem nazw\u0119 innego modelu, dobrze znan\u0105 fanom tego koncernu motoryzacyjnego.", "Samoch\u00f3d zosta\u0142 pokazany \u015bwiatu ju\u017c w marcu br. na targach Geneva Motor Show, teraz jednak okazuje si\u0119, \u017ce na rynek trafi pod now\u0105-star\u0105 nazw\u0105 \u2013 Toyota Corolla. Zmiana obejmie wszystkie trzy typy nadwozia: hatchback, sedan i kombi. Premiera nowej toyoty b\u0119dzie mia\u0142a miejsce w 2019 roku, marka zniknie z europejskiego rynku w pierwszej po\u0142owie roku.", "To decyzja ciekawa o tyle, \u017ce produkowanego od 2006 roku aurisa zapowiadano w\u0142a\u015bnie jako nast\u0119pc\u0119 corolli. W 2012 zaprezentowano aurisa drugiej generacji, sze\u015b\u0107 lat p\u00f3\u017aniej nadchodzi czas na trzeci\u0105 edycj\u0119. Producent podkre\u015bla istotn\u0105 zmian\u0119 \u2013 samoch\u00f3d b\u0119dzie powstawa\u0142 na bazie nowej platformy TNGA (Toyota New Global Architecture), zast\u0119puj\u0105cej trzy inne, co niesie za sob\u0105 nowe wytyczne dot. opracowywania cz\u0119\u015bci i ich mocowania, a w przysz\u0142o\u015bci u\u0142atwienia w tworzeniu kolejnych modeli.", "Toyota t\u0142umaczy, \u017ce to najlepszy moment, by powr\u00f3ci\u0107 do najpopularniejszego modelu w historii. \u2013 corolla jest znana z wyj\u0105tkowej jako\u015bci, trwa\u0142o\u015bci i niezawodno\u015bci \u2013 technologia TNGA zwi\u0119ksza jej atrakcyjno\u015b\u0107, zapewniaj\u0105c wyr\u00f3\u017cniaj\u0105cy si\u0119 styl, wyrafinowane wn\u0119trze, wi\u0119ksz\u0105 dynamik\u0119 jazdy i mocne, a przy tym wydajne nap\u0119dy hybrydowe \u2013 pisz\u0105 o zmianie nazewnictwa modelu przedstawiciele producenta."]}
{"url": "https://www.bankier.pl/moto/europa-wyprzedzila-usa-juz-1-mln-samochodow-elektrycznych-na-starym-kontynencie-629/", "title": ["Europa wyprzedzi\u0142a USA. Ju\u017c 1 mln samochod\u00f3w elektrycznych na Starym Kontynencie"], "lead": ["Licznik rejestracji samochod\u00f3w elektrycznych w Europie przekroczy\u0142 1 mln sztuk. Osi\u0105gni\u0119cie tego kroku milowego uda\u0142o si\u0119 dzi\u0119ki zwi\u0119kszeniu dynamiki sprzeda\u017cy tego typu pojazd\u00f3w. W pierwszym p\u00f3\u0142roczu tego roku wzros\u0142a ona o 40 proc. w relacji rok do roku ", "\u2013 donosi \u201eThe Guardian\u201d"], "text": ["Licznik rejestracji samochod\u00f3w elektrycznych w Europie przekroczy\u0142 1 mln sztuk. Osi\u0105gni\u0119cie tego kroku milowego uda\u0142o si\u0119 dzi\u0119ki zwi\u0119kszeniu dynamiki sprzeda\u017cy tego typu pojazd\u00f3w. W pierwszym p\u00f3\u0142roczu tego roku wzros\u0142a ona o 40 proc. w relacji rok do roku ", "Tym samym Europa sta\u0142a si\u0119 drugim kontynentem, kt\u00f3ry uzyska\u0142 taki wynik w wy\u015bcigu ku elektromobilno\u015bci. Niespe\u0142na rok temu uda\u0142o si\u0119 to w Azji (konkretnie w samych Chinach), a Ameryka P\u00f3\u0142nocna wci\u0105\u017c czeka na sw\u00f3j milionowy egzemplarz.", "Do tego wyniku w najwi\u0119kszym stopniu przyczynia si\u0119 Norwegia, kt\u00f3ra od lat wspiera sprzeda\u017c przez system dotacji. W tym kraju nieco ponad 1/3 wszystkich rejestrowanych obecnie samochod\u00f3w osobowych posiada silnik elektryczny. Na drugim miejscu plasuj\u0105 si\u0119 Niemcy (kt\u00f3rzy prawdopodobnie pobij\u0105 Norwegi\u0119 do ko\u0144ca roku ze wzgl\u0119du na znacznie wi\u0119kszy rynek zbytu), a podium zamyka Francja, bior\u0105c pod uwag\u0119 statystyki sprzeda\u017cy za pierwsz\u0105 po\u0142ow\u0119 tego roku. Do ko\u0144ca roku europejski park pojazd\u00f3w elektrycznych ma liczy\u0107 1,35 mln aut wed\u0142ug analityk\u00f3w EV-Volumes.", "Polska pod tym wzgl\u0119dem wci\u0105\u017c zostaje w tyle. Pomimo szumnych plan\u00f3w i projektu polskiej elektromobilno\u015bci, na takie samochody decyduje si\u0119 niewielu. ", ". W tym samochod\u00f3w elektrycznych by\u0142o jednak niewiele \u2013 w IV kw. zarejestrowano niespe\u0142na 400 szt. samochod\u00f3w elektrycznych i hybryd plug-in, co oznacza, \u017ce samych samochod\u00f3w elektrycznych sprzeda\u0142o si\u0119 pewnie nie wi\u0119cej ni\u017c 1000 szt. ", ". Do tego mo\u017cna doliczy\u0107 blisko 700 szt. nissana leaf."]}
{"url": "https://www.bankier.pl/moto/surowsze-przepisy-temperuja-piratow-drogowych-485/", "title": ["Surowsze przepisy temperuj\u0105 pirat\u00f3w drogowych"], "lead": ["Skutkuje gro\u017aba utraty prawa jazdy. Liczba kierowc\u00f3w przekraczaj\u0105cych pr\u0119dko\u015b\u0107 o 50 km/h spad\u0142a o jedn\u0105 trzeci\u0105 \u2013 czytamy w czwartkowej \u201eRzeczpospolitej\u201d."], "text": ["Skutkuje gro\u017aba utraty prawa jazdy. Liczba kierowc\u00f3w przekraczaj\u0105cych pr\u0119dko\u015b\u0107 o 50 km/h spad\u0142a o jedn\u0105 trzeci\u0105 \u2013 czytamy w czwartkowej \u201eRzeczpospolitej\u201d.", "\u201eChocia\u017c g\u0142o\u015bno o spektakularnych wyczynach pirat\u00f3w drogowych, to \u2013 jak wynika z danych Komendy G\u0142\u00f3wnej Policji, kt\u00f3re pozna\u0142a +Rzeczpospolita+ \u2013 mniej kierowc\u00f3w przekracza dozwolon\u0105 pr\u0119dko\u015b\u0107 o 50km/h lub wi\u0119cej\u201d \u2013 podaje gazeta.", "\u201eW tym roku, do sierpnia, z tego powodu zatrzymali\u015bmy 17 tys. os\u00f3b. To o 5,2 tys. mniej ni\u017c w tym samym okresie roku ubieg\u0142ego\u201d \u2013 cytuje \u201eRz\u201d Rados\u0142awa Kobrysia z Biura Ruchu Drogowego KGP.", "Jak podaje dziennik, \u201esurowsze przepisy, maj\u0105ce utemperowa\u0107 zap\u0119dy drogowych szale\u0144c\u00f3w, wprowadzono w maju 2015 r. Od tamtej pory policja ma obowi\u0105zek zatrzyma\u0107 kierowcy prawo jazdy za zbyt du\u017c\u0105 pr\u0119dko\u015b\u0107 \u2013 je\u017celi w terenie zabudowanym jedzie o 50km/h szybciej ni\u017c to dozwolone, od r\u0119ki traci dokument na trzy miesi\u0105ce\u201d.", "S\u0105dz\u0105c po statystykach, ten bat podzia\u0142a\u0142 na pirat\u00f3w drogowych odstraszaj\u0105co. W 2017 r. policjanci zabrali 31 tys. praw jazdy za przekroczenie 50 km/h. W obecnym du\u017co mniej \u2013 informuje \u201eRz\u201d.", "kub/ wus/"]}
{"url": "https://www.bankier.pl/moto/chinska-tesla-jedzie-na-podboj-amerykanskiej-gieldy-443/", "title": ["\u201eChi\u0144ska Tesla\u201d jedzie na podb\u00f3j ameryka\u0144skiej gie\u0142dy"], "lead": [], "text": ["Nio chce zebra\u0107 1,5 mld dolar\u00f3w, co oznacza\u0142oby czwarte pod wzgl\u0119dem wielko\u015bci IPO w tym roku w Stanach Zjednoczonych. G\u0142\u00f3wnym celem tej transakcji jest sfinansowanie produkcji ma\u0142ego elektrycznego SUV-a, kt\u00f3ry mia\u0142by podbi\u0107 serca klient\u00f3w.", "Sp\u00f3\u0142ka w Chinach dzia\u0142aj\u0105ca pod nazw\u0105 Weilai (co oznacza \u201eb\u0142\u0119kitne niebo nadchodzi\u201d) zatrudnia 4000 pracownik\u00f3w w 19 miastach. Produkuje obecnie dwa modele \u2013 sportowe EP9 oraz SUV-a \u2013 ES8. Planowany na koniec roku model to ES6, kt\u00f3ry docelowo ma kosztowa\u0107 w Chinach r\u00f3wnowarto\u015b\u0107 ok. 30\u00a0000 dolar\u00f3w \u2013 czyli taniej nawet od tesli model 3, kt\u00f3ra mia\u0142a zaoferowa\u0107 now\u0105 technologi\u0119 szerszemu gronu odbiorc\u00f3w. Samego modelu ES8 do ko\u0144ca lipca sprzedano 481 sztuk, a liczba rezerwacji z wp\u0142aconymi zaliczkami przekracza 17\u00a0000.", "Producent chwali si\u0119 szeroko tym, \u017ce jako pierwszy na \u015bwiecie zaimplementowa\u0142 w swoich samochodach sztuczn\u0105 inteligencj\u0119. System NOMI monitoruje zachowania kierowcy i dopasowuje ustawienia samochodu i aplikacji pod jego styl jazdy. Wita si\u0119 z nim i przyjmuje polecenia g\u0142osowe.", "15 proc. udzia\u0142\u00f3w w Nio posiadaj\u0105 sp\u00f3\u0142ki technologiczne zale\u017cne chi\u0144skiego giganta \u2013 Tencenta. Nio zaanga\u017cowane jest tak\u017ce w promowanie swoich technologii w wy\u015bcigach Formu\u0142y E. Z Tesl\u0105 \u0142\u0105czy j\u0105 nie tylko bran\u017ca, w kt\u00f3rej dzia\u0142a, ale i dotychczasowe wyniki finansowe. Sp\u00f3\u0142ka wci\u0105\u017c pali pieni\u0105dze i pierwsze zyski planowane s\u0105 na koniec tego roku. Dopiero w tym roku dzia\u0142alno\u015b\u0107 Nio zacz\u0119\u0142a generowa\u0107 przychody \u2013 w \u00a0obliczu gigantycznych strat na niewiele si\u0119 one jednak zda\u0142y, bo strata netto wynios\u0142a za pierwsze p\u00f3\u0142rocze 2018 roku 758,8 mln dol.", "Przed rozwojem sp\u00f3\u0142ki stoj\u0105 dodatkowo spore wyzwania. P\u00f3ki co sprzeda\u017c prowadzona jest w Chinach \u2013 co samo w sobie nie jest takie z\u0142e, bo to bardzo du\u017cy rynek zbytu dla samochod\u00f3w elektrycznych, ale wojna handlowa mi\u0119dzy USA i Pa\u0144stwem \u015arodka nie wr\u00f3\u017cy nic dobrego w kwestii zagranicznej ekspansji chi\u0144skiej marki."]}
{"url": "https://www.bankier.pl/moto/aston-martin-moze-zadebiutowac-na-gieldzie-jeszcze-w-tym-roku-606/", "title": ["Aston Martin mo\u017ce zadebiutowa\u0107 na gie\u0142dzie jeszcze w tym roku"], "lead": ["Przy okazji og\u0142oszenia wynik\u00f3w za II kwarta\u0142 Aston Martin og\u0142osi\u0142, \u017ce ", "planowany od d\u0142u\u017cszego czasu debiut na gie\u0142dzie", " mo\u017ce sta\u0107 si\u0119 faktem jeszcze w tym roku."], "text": ["Przy okazji og\u0142oszenia wynik\u00f3w za II kwarta\u0142 Aston Martin og\u0142osi\u0142, \u017ce ", " mo\u017ce sta\u0107 si\u0119 faktem jeszcze w tym roku.", "Ostateczna decyzja w sprawie IPO na gie\u0142dzie w Londynie zostanie og\u0142oszona w okolicach 20 wrze\u015bnia. Wed\u0142ug medi\u00f3w w debiucie sp\u00f3\u0142ka mog\u0142aby zosta\u0107 wyceniona na oko\u0142o 6 miliard\u00f3w dolar\u00f3w. Sama sp\u00f3\u0142ka o wycenie nie wspomina, m\u00f3wi jednak, \u017ce co najmniej 25 proc. akcji mog\u0142oby trafi\u0107 do free floatu.", "Aston Martin sprzeda\u0142 w 2017 roku ponad 5000 samochod\u00f3w \u2013 jest to najlepszy wynik od 9 lat. Oznacza\u0142o to rekordowy przych\u00f3d w wysoko\u015bci 1,1 mld dol., wynik o prawie 50 proc. lepszy w por\u00f3wnaniu z rokiem 2016. W I p\u00f3\u0142roczu bie\u017c\u0105cego roku producent odnotowa\u0142 prawie 580 mln dol. przychod\u00f3w, zyski wynios\u0142y 137 mln dol., a szacunkowo do ko\u0144ca roku uda si\u0119 sprzeda\u0107 nawet 6400 aut.", "Popularno\u015bci\u0105 wci\u0105\u017c cieszy si\u0119 model db11 i jego odmiany, a w planach Brytyjczyk\u00f3w jest SUV i uruchomienie kolejnej fabryki w Walii."]}
{"url": "https://www.bankier.pl/moto/romantyk-szos-test-rolls-roycea-phantom-1246/", "title": ["Romantyk szos [Test Rolls Royce\u2019a Phantom]"], "lead": ["Niekwestionowany kr\u00f3l stylu, szyku, dyskrecji i elegancji. Samoch\u00f3d, kt\u00f3ry niemal ka\u017cdym elementem k\u0142ania si\u0119 historii in\u017cynierii, motoryzacji, kindersztuby i wielkiej, cho\u0107 skrz\u0119tnie skrywanej, mi\u0142o\u015bci. Ale te\u017c zdrady i tragedii."], "text": ["Niekwestionowany kr\u00f3l stylu, szyku, dyskrecji i elegancji. Samoch\u00f3d, kt\u00f3ry niemal ka\u017cdym elementem k\u0142ania si\u0119 historii in\u017cynierii, motoryzacji, kindersztuby i wielkiej, cho\u0107 skrz\u0119tnie skrywanej, mi\u0142o\u015bci. Ale te\u017c zdrady i tragedii.", "Marka Rolls Royce to b\u0142\u0119kitna krew motoryzacji. Arystokracja z histori\u0105 targan\u0105 wielkimi uczuciami i skandalami. Najbardziej rozpoznawalnym cz\u0142onkiem tej szacownej brytyjskiej rodziny jest model Phantom, ale jeszcze bardziej rozpoznawalna jest sylwetka kobiety w rozwianej sukni. Kobiety, kt\u00f3ra z RR nie mia\u0142a nic wsp\u00f3lnego. Poza c\u00f3rk\u0105 z posiadaczem Phantoma.", "Powiedzie\u0107 o Spirit of Ecstasy \u201eemblemat\u201d, to jak okre\u015bli\u0107 Luwr mianem magazynu plakat\u00f3w. To najbardziej rozpoznawalna rze\u017aba w motoryzacji. Figurka nazywana te\u017c srebrn\u0105 dam\u0105 i lataj\u0105c\u0105 maskotk\u0105 to firmowy znak Rolls Royce\u2019a. Ale za jej powstaniem nie stoi nikt z RR. Zgoda, to bana\u0142. Ale powstanie Spirit of Ecstasy zawdzi\u0119czamy sekretnej mi\u0142o\u015bci z pocz\u0105tk\u00f3w ubieg\u0142ego wieku. Mezaliansowi.", "Materia\u0142y prasowe", "Aby przej\u015b\u0107 do sedna, konieczne jest jednak przedstawienie sylwetki pewnego lorda. Brytyjski arystokrata John Edward Scott-Montagu by\u0142 absolwentem uczelni Eton i Oxford, cz\u0142onkiem parlamentu i przyjacielem kr\u00f3la Edwarda VII. Kocha\u0142 cztery k\u00f3\u0142ka, \u015bciga\u0142 si\u0119 (z sukcesami) i zas\u0142yn\u0105\u0142 tym, \u017ce jako pierwszy wjecha\u0142 samochodem na dziedziniec brytyjskiego parlamentu. Cho\u0107 w\u00f3wczas przyj\u0119to to z niesmakiem, po latach traktowano jako symbol zmieniaj\u0105cych si\u0119 czas\u00f3w. Dzi\u0119ki politycznemu zaanga\u017cowaniu doprowadzi\u0142 do uchwalenia prawa MotorCar Bill, ustanawiaj\u0105cego m.in. obowi\u0105zek rejestracji pojazd\u00f3w i kierowc\u00f3w. Lord Montagu by\u0142 te\u017c za\u0142o\u017cycielem magazynu \u201eThe Car Illustrated\u201d, s\u0142yn\u0105cego z kolorowych ilustracji, kt\u00f3rych autorem by\u0142 Charles Sykes i kt\u00f3re mia\u0142y status dzie\u0142 sztuki. To w\u0142a\u015bnie w redakcji tego pisma startuje historia Spirit of Ecstasy. Historia tej rze\u017aby jest opowie\u015bci\u0105 o kobiecie, m\u0142odej angielskiej aktorce i modelce Eleanor Velasco Thornton, kt\u00f3r\u0105 lord Montagu zatrudni\u0142 jako asystentk\u0119 i w kt\u00f3rej bez pami\u0119ci si\u0119 zakocha\u0142. By\u0142y dwa owoce tego zwi\u0105zku: pierwszy to c\u00f3rka Joanna, drugi \u2014 Spitit of Ecstasy. Ze wzgl\u0119du na to, \u017ce lord Montagu pozostawa\u0142 w zwi\u0105zku ma\u0142\u017ce\u0144skim z lady Cecil, a tak\u017ce na jego zobowi\u0105zania maj\u0105tkowe i pochodzenie Eleanor z ni\u017cszej sfery, ich zwi\u0105zek musia\u0142 by\u0107 utrzymywany w tajemnicy. Joanna zosta\u0142a oddana do adopcji. Jak si\u0119 zrodzi\u0142a c\u00f3rka \u2014 wiadomo. Jak powsta\u0142a \u201elataj\u0105ca dama\u201d? Ot\u00f3\u017c w 1903 r. Montagu podda\u0142 testowi talent rze\u017abiarski swojego rysownika Charlesa Sykesa. Z okazji wy\u015bcigu The Gordon Bennett Motor Race lord ufundowa\u0142 puchar dla zwyci\u0119zcy. Jego autorem by\u0142 w\u0142a\u015bnie Sykes. Zaproponowa\u0142 puchar w srebrze \u2014 figurk\u0119 kobiety trzymaj\u0105cej w d\u0142oniach uskrzydlony samoch\u00f3d. Modelk\u0105 artysty by\u0142a Eleanor. Kiedy kilka lat p\u00f3\u017aniej wybuch\u0142a moda na przyozdabianie samochod\u00f3w maskotkami (cz\u0119sto zamawianymi u znanych artyst\u00f3w), lord Montagu te\u017c jej uleg\u0142. Chcia\u0142 ozdobi\u0107 mask\u0119 swojego Rolls-Royca Silver Ghost Type 70 osobistym symbolem. Opracowanie projektu powierzy\u0142 temu, kt\u00f3ry tak doskonale wywi\u0105za\u0142 si\u0119 ze zlecenia na puchar. Charles Sykes wykona\u0142 figurk\u0119 kobiety w zwiewnych szatach, dotykaj\u0105cej palcem ust w symbolu sekretu (dzi\u015b wiemy, jak\u0105 tajemnic\u0119 skrywa\u0142a). Modelk\u0105 by\u0142a oczywi\u015bcie Eleanor. Figurk\u0119 nazwano The Whisperer, tak samo jak lord nazywa\u0142 swojego Rolls-Royce\u2019a, kt\u00f3rym zabiera\u0142 Eleanor na przeja\u017cd\u017cki.", "Co by\u0142o dalej? Lord, jak to lord, mia\u0142 znajomo\u015bci tu i \u00f3wdzie. Gdy tylko dostrzeg\u0142 mod\u0119 na figurki na autach, natychmiast zaproponowa\u0142 jednemu z dyrektor\u00f3w RR, niejakiemu Cloude\u2019owi Johnsonowi, interes. Stworzenie figurki, kt\u00f3ra w przysz\u0142o\u015bci ozdobi ka\u017cdy model RR. Tak w 1911 r. zacnemu dyrektorowi zosta\u0142 zaprezentowany znany nam symbol \u201educha ekstazy\u201d, b\u0119d\u0105cy oczywist\u0105 wariacj\u0105 na temat The Whisperer. W ten spos\u00f3b podobizna ukochanej lorda sta\u0142a si\u0119 symbolem warto\u015bci RR, czyli pr\u0119dko\u015bci, elegancji, szyku i energii. Pocz\u0105tkowo \u00f3w symbol by\u0142 dost\u0119pny jako opcja, ale od 1920 r. dumniezdobi\u0142 katedr\u0119 (tak w RR nazywa si\u0119 element, kt\u00f3ry u innych nazywany jest grillem) ka\u017cdego auta z Goodwood.", "Przez d\u0142u\u017cszy czas wpatruj\u0119 si\u0119 w oczy Eleonor. Przede mn\u0105 ogrom katedry nowego Phantoma. I cho\u0107 wiem, \u017ce to inne spojrzenie, fascynuje mnie ta historia. Fascynuje szacunek, z jak\u0105 jest traktowana. Phantom nie jest tylko samochodem. Jest duchem przesz\u0142o\u015bci i je\u017cd\u017c\u0105cym szacunkiem. Dzi\u015b figurka legendarnej marki jest nie tylko jej symbolem. To zakl\u0119ta legenda wielkiej mi\u0142o\u015bci. Niestety bez \u201ehepiendu\u201d. Kobieta, dla kt\u00f3rej powsta\u0142a, zgin\u0119\u0142a w tragicznych okoliczno\u015bciach na oczach ukochanego. Kiedy statek, kt\u00f3rym w 1915 r. podr\u00f3\u017cowali do Indii, przeszy\u0142a niemiecka torpeda, uton\u0119\u0142a. Lord wyszed\u0142 z opresji. Ale legenda g\u0142osi, \u017ce do ko\u0144ca \u017cycia wyrzuca\u0142 sobie, \u017ce nie trzyma\u0142 Eleonor wystarczaj\u0105co mocno. Lord Montagu zmar\u0142 siedem lat p\u00f3\u017aniej.", "Materia\u0142y prasowe", "Mocno za to RR trzyma si\u0119 w\u0142asnej legendy. We wszystkim upychaj\u0105c odno\u015bniki i nawi\u0105zania. Przyk\u0142ady? Charles Sykes by\u0142 wy\u0142\u0105cznym tw\u00f3rc\u0105 maskotki a\u017c do 1948 r. Wyrabia\u0142 j\u0105 tzw. metod\u0105 traconego wosku, w rezultacie ka\u017cdy egzemplarz by\u0142 nieco inny. Tej tradycji do dzi\u015b ho\u0142duje RR, twierdz\u0105c, \u017ce dzi\u0119ki nieograniczonym mo\u017cliwo\u015bciom personalizacji nie ma dw\u00f3ch identycznych Phantom\u00f3w. Mocne przywi\u0105zanie do przesz\u0142o\u015bci ma te\u017c odzwierciedlenie w nazewnictwie. Pomy\u015blcie: p\u0142yta pod\u0142ogowa. Ta w nowym Phantomie nie zosta\u0142a nazwana EMP, MQB czy jakim\u015b innym skr\u00f3towcem. Konstrukcja otrzyma\u0142a nazw\u0119 godn\u0105 arystokraty \u2014 Architecture of Luxury.", "Na pok\u0142adzie nowego Phantoma znajdziemy m.in. system, kt\u00f3ry dzi\u0119ki kamerom jest w stanie skanowa\u0107 drog\u0119 przed autem i tak przygotowa\u0107 zawieszenie, by arystokratyczne po\u015bladki jak najmniej odczu\u0142y niedogodno\u015bci. Do nazwy wynalazku te\u017c nie u\u017cyto skr\u00f3towca. Rolls-Royce nazwa\u0142 go Flagbearer. To nawi\u0105zanie do XIX-wiecznych regu\u0142 zobowi\u0105zuj\u0105cych posiadaczy samochod\u00f3w do tego, by podczas jazdy szed\u0142 przed nimi cz\u0142owiek (flagbearer) z czerwon\u0105 flag\u0105, ostrzegaj\u0105c innych o nadje\u017cd\u017caj\u0105cym poje\u017adzie.", "Lista wyposa\u017cenia RR Phantoma jest d\u0142uga. Wiele czasu zaj\u0119\u0142o mi przeczytanie tego, w co wyposa\u017cony by\u0142 testowy egzemplarz, i to by\u0142o bez sensu, bo Rolls-Royce, a Phantom w szczeg\u00f3lno\u015bci, jest synonimem samochodowego szycia na miar\u0119. Auta powstaj\u0105 niemal wy\u0142\u0105cznie na zam\u00f3wienie. Klient ma wp\u0142yw na kolorystyk\u0119 samochodu, wystr\u00f3j jego wn\u0119trza, a tak\u017ce wyposa\u017cenie. Mo\u017ce np. wybra\u0107 sk\u00f3r\u0119 i rodzaj szycia tapicerki, gatunek drewna dekoruj\u0105cego kokpit i drzwi, za\u017cyczy\u0107 sobie stolik\u00f3w piknikowych czy lod\u00f3wki na szampana wraz ze schowkiem na kieliszki. W\u0142a\u015bciwie ka\u017cdy egzemplarz tego modelu jest tworzony w tej formule. Najnowszym pomys\u0142em jest galeria. Tak nazwana zosta\u0142a spersonalizowana cz\u0119\u015b\u0107 deski rozdzielczej, kt\u00f3rej przestrze\u0144, zamkni\u0119t\u0105 odporn\u0105 na zarysowania szyb\u0105, wype\u0142niaj\u0105 arty\u015bci. Czym? Czym klient sobie za\u017cyczy. Obraz ulubionego artysty na zam\u00f3wienie? Prosz\u0119 bardzo! Abstrakcyjna p\u0142askorze\u017aba? Oczywi\u015bcie! W jednym z nowych pokazowych Phantom\u00f3w o imieniu The Gentleman\u2019s Tourer (tak, one maj\u0105 imiona!) znalaz\u0142a si\u0119 p\u0142askorze\u017aba z rutenu, rzadkiego metalu. Z kolei w innym, nosz\u0105cym godno\u015b\u0107 Whispered Muse, artystka Helen Amy Murray, inspiruj\u0105c si\u0119 rysunkami Charlesa Sykesa, wykona\u0142a relief z jedwabiu, wygl\u0105daj\u0105cy jak szata sp\u0142ywaj\u0105ca z ramion Eleanor.", "Materia\u0142y prasowe", "O ka\u017cdej generacji Phantoma (obecnie mamy \u00f3sm\u0105) mo\u017cna by ksi\u0105\u017cki pisa\u0107. Ja mam miejsce na kilka zda\u0144. Do pierwszej (1925-31) zewn\u0119trzne kufry projektowa\u0142 Louis Vuitton, druga (1929-36) wozi\u0142a marsza\u0142ka J\u00f3zefa Pi\u0142sudskiego. Jeden z egzemplarzy trzeciej (1936-39) powsta\u0142 dla genera\u0142a W\u0142adys\u0142awa Sikorskiego. Phantom czwarty (1950-59) by\u0142 oficjalnym pojazdem brytyjskiej rodziny kr\u00f3lewskiej i wyprodukowano go tylko w kilkunastu egzemplarzach. Ka\u017cdy ma swoj\u0105 histori\u0119. Ale ka\u017cdy ma te\u017c ducha. I o to w tym aucie chodzi.", "Mimo ogromnych zmian technologicznych, jakich dokonano w obecnej generacji, ten duch pozosta\u0142. To on i cisza stanowi\u0105 o unikalno\u015bci tego pojazdu. Cho\u0107 auto ocieka technologi\u0105, zrobiono wiele, by j\u0105 ukry\u0107. Sterowniki, ekrany i inne nowoczesno\u015bci poukrywano w szufladach i schowkach. Arystokracie nie przystoi zegarek z kalkulatorem. Zdecydowanie woli klasyczny czasomierz. A skoro kalkulator by\u0107 musi, to niech przynajmniej go nie b\u0119dzie wida\u0107. Czego w Phantomie nie ma? System\u00f3w autonomicznej, p\u00f3\u0142autonomicznej jazdy. Wszak RR dawno wymy\u015bli\u0142 alternatyw\u0119, nazywa\u0142a si\u0119 szofer. To dzia\u0142a i dzi\u015b.", "W tym miejscu wypada\u0142oby poda\u0107 dane silnika i informacje o jako\u015bci prowadzenia. Wypada\u0142oby, ale doprawdy nie wypada. Moc wystarczaj\u0105ca, przyspieszenie zadowalaj\u0105ce, prowadzenie to problem szofera. Cena? Nie pyta si\u0119 arystokraty, na czym si\u0119 dorobi\u0142. W pewnych kr\u0119gach to powa\u017cne faux pas. RR do tych kr\u0119g\u00f3w nale\u017cy. Ja nie, wi\u0119c w telegraficznym skr\u00f3cie: 12 cylindr\u00f3w, 5,75 l pojemno\u015bci, 563 KM, 5,3 s. do setki.", "Materia\u0142y prasowe", "Szybka lub agresywna jazda tym samochodem jest jednak jeszcze wi\u0119kszym faux pas ni\u017c to, kt\u00f3re pope\u0142ni\u0142em przed chwil\u0105. To dostojna karoca dla ludzi, kt\u00f3rzy nigdzie si\u0119 nie spiesz\u0105. Zwyczajnie ju\u017c wszystko maj\u0105. Pozostaje im cieszy\u0107 si\u0119 kieliszkiem zmro\u017conego szampana i cisz\u0105. Tak na marginesie, RR Phantom to najlepiej wyciszony samoch\u00f3d na \u015bwiecie. Podobno in\u017cynierowie RR musieli podczas test\u00f3w upewni\u0107 si\u0119, \u017ce ich sprz\u0119t do pomiaru ha\u0142asu we wn\u0119trzu jest odpowiednio skalibrowany \u2014 tak nieprawdopodobne by\u0142y uzyskiwane wyniki. Ale najbardziej nieprawdopodobna jest odczuwalna obecno\u015b\u0107 ducha ekstazy. Nie, nie wierz\u0119 w duchy. Ale w Phantoma tak. To najbardziej romantyczny samoch\u00f3d na \u015bwiecie. Zmienia cz\u0142owieka jak dobry teatr. I kosztuje podobnie (nie mam na my\u015bli biletu).d"]}
{"url": "https://www.bankier.pl/moto/detaliczne-ceny-benzyny-i-on-moga-wzrosnac-o-3-5-gr-l-w-najblizszych-dniach-564/", "title": ["Detaliczne ceny benzyny i ON mog\u0105 wzrosn\u0105\u0107 o 3-5 gr/l w najbli\u017cszych dniach"], "lead": ["Ceny benzyny i oleju nap\u0119dowego na stacjach w najbli\u017cszym czasie mog\u0105 wzrosn\u0105\u0107 o 3\u20135 groszy na litrze, za\u015b ceny autogazu prawdopodobnie lekko spadn\u0105 lub b\u0119d\u0105 stabilne \u2013 oceniaj\u0105 analitycy BM Reflex."], "text": ["Ceny benzyny i oleju nap\u0119dowego na stacjach w najbli\u017cszym czasie mog\u0105 wzrosn\u0105\u0107 o 3\u20135 groszy na litrze, za\u015b ceny autogazu prawdopodobnie lekko spadn\u0105 lub b\u0119d\u0105 stabilne \u2013 oceniaj\u0105 analitycy BM Reflex.", "(fot. Adam Che\u0142stowski / FORUM)", "\u201eWzrost cen ropy Brent w okolice powy\u017cej 77 USD/bbl przyczyni\u0142 si\u0119 do kontynuacji podwy\u017cek cen na rynku hurtowym. Warto podkre\u015bli\u0107, \u017ce to trzeci tydzie\u0144 z rz\u0119du, kiedy ceny hurtowe rosn\u0105. Jednocze\u015bnie minimalne korekty cen paliw na stacjach w g\u00f3r\u0119 lub ich brak zawdzi\u0119czamy jedynie rezygnacji w\u0142a\u015bcicieli stacji z cz\u0119\u015bci mar\u017cy. Wszystko wskazuje jednak na to, \u017ce w kolejnych dniach ceny na stacjach mog\u0105 wzrosn\u0105\u0107 do 3\u20135 groszy na litrze Pb i ON. W przypadku autogazu prawdopodobny jest lekki spadek lub stabilizacja cen\u201d \u2013 napisano w raporcie.", "(PAP Biznes)", "mj/ ana/"]}
{"url": "https://www.bankier.pl/moto/w-te-wakacje-paliwa-byly-drozsze-niz-przed-rokiem-483/", "title": ["W te wakacje paliwa by\u0142y dro\u017csze ni\u017c przed rokiem"], "lead": ["Koniec sierpnia przynosi w skali ca\u0142ego kraju niewielkie korekty cen na stacjach, co przek\u0142ada si\u0119 na minimalne zmiany \u015brednich poziom\u00f3w cen w kraju."], "text": ["Koniec sierpnia przynosi w skali ca\u0142ego kraju niewielkie korekty cen na stacjach, co przek\u0142ada si\u0119 na minimalne zmiany \u015brednich poziom\u00f3w cen w kraju.", "\u015arednie detaliczne ceny paliw na dzie\u0144 30-08-2018 ukszta\u0142towa\u0142y si\u0119 na nast\u0119puj\u0105cym poziomie: benzyna bezo\u0142owiowa 95 \u2013 5,10 z\u0142/l (+1 gr/l), benzyna bezo\u0142owiowa 98\u00a0 \u2013 5,39 z\u0142/l (bz), olej nap\u0119dowy \u2013 5,02 z\u0142/l (bz), autogaz \u2013 2,29 z\u0142/l (-1 gr/l).", "Podsumowuj\u0105c mijaj\u0105ce wakacje mo\u017cna oceni\u0107 je jako do\u015b\u0107 stabilne pod wzgl\u0119dem zmian cen paliw na stacjach. Poza dwoma pierwszymi tygodniami lipca kiedy odnotowali\u015bmy podwy\u017cki cen benzyn i oleju nap\u0119dowego o oko\u0142o 10 \u2013 12 groszy na litrze i kolejnym tygodniu z obni\u017ckami o 7 groszy na litrze, pozosta\u0142e tygodnie up\u0142yn\u0119\u0142y pod znakiem minimalnych waha\u0144 cen do 1 grosza na litrze.", "\u015aredni poziom cen w por\u00f3wnaniu do cen w ubieg\u0142ym roku by\u0142 wy\u017cszy odpowiednio o 68 gr/l dla Pb95, 64 gr/l dla Pb98, 78 gr/l dla diesla i o 44 grosze dla autogazu. To oznacza \u017ce wydatki na tankowanie podczas wakacyjnych podr\u00f3\u017cy w tym roku by\u0142y wy\u017csze o oko\u0142o 14 \u2013 15 % dla benzyny, 18 % dla oleju nap\u0119dowego i 24 % dla autogazu.", "Wzrost cen ropy Brent w okolice powy\u017cej 77 USD/bbl przyczyni\u0142 si\u0119 do kontynuacji podwy\u017cek cen na rynku hurtowym. Warto podkre\u015bli\u0107, \u017ce to trzeci tydzie\u0144 z rz\u0119du, kiedy ceny hurtowe rosn\u0105.\u00a0 Jednocze\u015bnie minimalne korekty cen paliw na stacjach w g\u00f3r\u0119 lub ich brak zawdzi\u0119czamy jedynie rezygnacji w\u0142a\u015bcicieli stacji z cz\u0119\u015bci mar\u017cy.\u00a0 Wszystko wskazuje jednak na to, \u017ce w kolejnych dniach ceny na stacjach mog\u0105 wzrosn\u0105\u0107 do 3 \u2013 5 groszy na litrze Pb i ON. W przypadku autogazu prawdopodobny jest lekki spadek lub stabilizacja cen.", "Aktualny poziom cen paliw w krajowych rafineriach: ", ":", ":", "Urszula Cie\u015blak, BM REFLEX"]}
{"url": "https://www.bankier.pl/moto/juncker-ue-odpowie-stosownie-jesli-usa-wprowadza-cla-na-samochody-z-europy-624/", "title": ["Juncker: UE odpowie stosownie, je\u015bli USA wprowadz\u0105 c\u0142a na samochody z Europy"], "lead": ["Szef KE Jean-Claude Juncker o\u015bwiadczy\u0142 w pi\u0105tek, \u017ce UE odpowie stosownie, je\u015bli prezydent USA Donald Trump wycofa si\u0119 z obietnicy niewprowadzania ce\u0142 na samochody z Europy. Reuters wskazuje na ponowny wzrost napi\u0119cia mi\u0119dzy Uni\u0105 a Stanami Zjednoczonymi."], "text": ["Szef KE Jean-Claude Juncker o\u015bwiadczy\u0142 w pi\u0105tek, \u017ce UE odpowie stosownie, je\u015bli prezydent USA Donald Trump wycofa si\u0119 z obietnicy niewprowadzania ce\u0142 na samochody z Europy. Reuters wskazuje na ponowny wzrost napi\u0119cia mi\u0119dzy Uni\u0105 a Stanami Zjednoczonymi.", "fot. Francois Lenoir/REUTERS/FORUM", "W niemieckiej telewizji publicznej ZDF Juncler podkre\u015bli\u0142, \u017ce UE nie pozwoli nikomu okre\u015bla\u0107 swojej polityki handlowej. Je\u015bli Waszyngton postanowi\u0142 na\u0142o\u017cy\u0107 c\u0142a na produkowane w Europie samochody, \u201eto my r\u00f3wnie\u017c to zrobimy\u201d \u2013 powiedzia\u0142.", "Serwis Bloomberg News poinformowa\u0142, \u017ce Trump odrzuci\u0142 w czwartek unijn\u0105 ofert\u0119 wyeliminowania ce\u0142 na samochody i o\u015bwiadczy\u0142, \u017ce polityka handlowa UE \u201ejest prawie tak z\u0142a jak (polityka) Chin\u201d.", "Juncker przypomnia\u0142, \u017ce w lipcu wynegocjowa\u0142 z Trumpem \u201ezawieszenie broni\u201d. Reuters odnotowuje, \u017ce Trump zgodzi\u0142 si\u0119 powstrzyma\u0107 na\u0142o\u017cenie 25-procentowego c\u0142a na samochody na czas, kiedy USA i UE rozmawiaj\u0105 na temat redukcji innych barier handlowych, ale \u017ce \u201eprzedstawiciele w\u0142adz USA s\u0105 coraz bardziej sfrustrowani powolnymi post\u0119pami\u201d tych rozm\u00f3w. (PAP)", "az/ ap/"]}
{"url": "https://www.bankier.pl/moto/volvo-dostarczy-do-szwecji-cztery-elektryczne-autobusy-produkowane-we-wroclawiu-494/", "title": ["Volvo dostarczy do Szwecji cztery elektryczne autobusy produkowane we Wroc\u0142awiu"], "lead": ["Cztery elektryczne autobusy dostarczy Volvo do miasta Uddevalla w Szwecji. To kolejne szwedzkie miasto, kt\u00f3re z\u0142o\u017cy\u0142o zam\u00f3wienie na produkowane we Wroc\u0142awiu elektryczne autobusy tego producenta. W czerwcu firma otrzyma\u0142a z Goeteborga zam\u00f3wienie na 30 elektrycznych autobus\u00f3w."], "text": ["Cztery elektryczne autobusy dostarczy Volvo do miasta Uddevalla w Szwecji. To kolejne szwedzkie miasto, kt\u00f3re z\u0142o\u017cy\u0142o zam\u00f3wienie na produkowane we Wroc\u0142awiu elektryczne autobusy tego producenta. W czerwcu firma otrzyma\u0142a z Goeteborga zam\u00f3wienie na 30 elektrycznych autobus\u00f3w.", "fot. Volvo", "Jak poinformowa\u0142a w poniedzia\u0142ek PAP dyrektor ds. komunikacji Volvo Polska Anna Nojszewska, Volvo Buses otrzyma\u0142o zam\u00f3wienie od firm transportowych Bivab i Uddevalla Omnibus na cztery autobusy Volvo 7900 Electric, kt\u00f3re pojawi\u0105 si\u0119 ulicach Uddevalli latem 2019 roku. Doda\u0142a, \u017ce w tym mie\u015bcie kursuj\u0105 ju\u017c od 2014 roku hybrydowe autobusy Volvo.", "Elektryczne autobusy zostan\u0105 wyprodukowane w ca\u0142o\u015bci we wroc\u0142awskiej fabryce Volvo. Pojazdy b\u0119d\u0105 wyposa\u017cone w akumulatory o pojemno\u015bci 200 kWh, kt\u00f3re b\u0119d\u0105 \u0142adowane w zajezdni za pomoc\u0105 specjalnych kabli. Pojazdy b\u0119d\u0105 te\u017c wyposa\u017cone w umieszczone na dachu pantografy, s\u0142u\u017c\u0105ce do szybkiego \u0142adowania w przysz\u0142o\u015bci na zaplanowanych trasach. Jak poda\u0142a Nojszewska, zu\u017cycie energii przez autobusy elektryczne marki Volvo jest o ok. 80 proc. ni\u017csze ni\u017c w przypadku ich odpowiednik\u00f3w nap\u0119dzanych silnikami wysokopr\u0119\u017cnymi.", "Dot\u0105d Volvo podpisa\u0142o umowy na dostaw\u0119 elektrycznych autobus\u00f3w do Szwecji, Wielkiej Brytanii, Luksemburga, Holandii, Norwegii i Polski. W czerwcu firma otrzyma\u0142a zam\u00f3wienie na 30 autobus\u00f3w elektrycznych od firmy GS Buss i Urz\u0119du Transportu Publicznego Vasttrafik w Goeteborgu, kt\u00f3re by\u0142o dot\u0105d najwi\u0119kszym zam\u00f3wieniem na autobusy elektryczne, jakie otrzyma\u0142o Volvo.", "We Wroc\u0142awskiej fabryce produkowane s\u0105 opr\u00f3cz autobus\u00f3w elektrycznych, autobusy hybrydowe i elektryczne hybrydy. Pojazdy te s\u0105 projektowane przez polskich in\u017cynier\u00f3w, od 2010 roku produkowane s\u0105 seryjnie. (PAP)", "autor: Agata Tomczy\u0144ska", "ato/ amac/"]}
{"url": "https://www.bankier.pl/moto/stoleczna-policja-odzyskala-lamborghini-warte-15-miliona-zlotych-600/", "title": ["Sto\u0142eczna policja odzyska\u0142a lamborghini warte 1,5 miliona z\u0142otych"], "lead": ["Policjanci ze sto\u0142ecznej Ochoty odzyskali lamborghini warte 1,5 miliona z\u0142otych i zatrzymali 29-letniego obywatela Nepalu. Samoch\u00f3d mia\u0142 by\u0107 dostarczony z Cannes do Londynu, ale zagin\u0105\u0142 w Warszawie."], "text": ["Policjanci ze sto\u0142ecznej Ochoty odzyskali lamborghini warte 1,5 miliona z\u0142otych i zatrzymali 29-letniego obywatela Nepalu. Samoch\u00f3d mia\u0142 by\u0107 dostarczony z Cannes do Londynu, ale zagin\u0105\u0142 w Warszawie.", "fot. policja.pl", "Kilka dni temu policjanci z wydzia\u0142u do walki z przest\u0119pczo\u015bci\u0105 przeciwko mieniu na Ochocie uzyskali informacj\u0119 o pochodz\u0105cym z przest\u0119pstwa samochodzie marki Lamborghini, kt\u00f3ry mo\u017ce znajdowa\u0107 si\u0119 w Warszawie. Z ustale\u0144 funkcjonariuszy wynika\u0142o, \u017ce auto mia\u0142o zosta\u0107 przetransportowane z Francji do Anglii, jednak nie dojecha\u0142o do Londynu.", "Kryminalni rozpocz\u0119li poszukiwania samochodu. Namierzyli lamborghini na ulicy Po\u0142czy\u0144skiej. Za kierownic\u0105 samochodu siedzia\u0142 29-letni obywatel Nepalu. Zosta\u0142 zatrzymany. Funkcjonariusze zabezpieczyli samoch\u00f3d i umie\u015bcili na policyjnym parkingu. Warto\u015b\u0107 auta szacuje si\u0119 wst\u0119pnie na 1,5 miliona z\u0142otych.", "Wyja\u015bnianiem okoliczno\u015bci, w jakich samoch\u00f3d trafi\u0142 do Polski, zajmuj\u0105 si\u0119 policjanci z Ochoty i prokuratura. Dzisiaj zadecyduje ona o zarzutach dla zatrzymanego m\u0119\u017cczyzny.", "wk/ joz/"]}
{"url": "https://www.bankier.pl/moto/tureckie-motowariactwo-w-cieniu-kryzysu-651/", "title": ["Tureckie motowariactwo w cieniu kryzysu"], "lead": ["Turcja jest pi\u0105t\u0105 si\u0142\u0105 produkcyjn\u0105 na rynku samochodowym w Europie. W ubieg\u0142ym roku pobito rekord \u2013 z tamtejszych linii produkcyjnych zjecha\u0142o 1,75 mln samochod\u00f3w, z czego 77 proc. by\u0142o przeznaczone na eksport. Przemys\u0142 motoryzacyjny ro\u015bnie tam na tyle sprawnie, \u017ce w przysz\u0142ym roku \u015bwiat ma zobaczy\u0107 owoc tureckiej my\u015bli technicznej z czterema ko\u0142ami."], "text": ["Turcja jest pi\u0105t\u0105 si\u0142\u0105 produkcyjn\u0105 na rynku samochodowym w Europie. W ubieg\u0142ym roku pobito rekord \u2013 z tamtejszych linii produkcyjnych zjecha\u0142o 1,75 mln samochod\u00f3w, z czego 77 proc. by\u0142o przeznaczone na eksport. Przemys\u0142 motoryzacyjny ro\u015bnie tam na tyle sprawnie, \u017ce w przysz\u0142ym roku \u015bwiat ma zobaczy\u0107 owoc tureckiej my\u015bli technicznej z czterema ko\u0142ami.", "Kategorie przemys\u0142owe (pojazdy i maszyneria, chemikalia i inne dobra produkcyjne) stanowi\u0105 89 proc. importu Unii Europejskiej z Turcji. W drug\u0105 stron\u0119 r\u00f3wnie\u017c jest to najwi\u0119ksza kategoria handlowa \u2013 w 2017 roku stanowi\u0142a 81 proc. tureckiego importu z UE. Po\u0142owa z tych wynik\u00f3w by\u0142a wypracowywana przez sam\u0105 kategori\u0119 samochodow\u0105.", "Za\u0142amanie w wycenie tureckiej waluty uatrakcyjni\u0142o zakupy w lirze (o tureckim kryzysie przeczytasz wszystko w w\u0105tku \u201e", "\u201d). Internauci ch\u0119tnie korzystaj\u0105 z mo\u017cliwo\u015bci zakup\u00f3w w tureckich sklepach towar\u00f3w, kt\u00f3re w innych walutach wychodz\u0105 ich znacznie dro\u017cej. Run dotkn\u0105\u0142 nawet internetowych sklep\u00f3w z grami wideo. Czy ta\u0144sza lira wzmocni tak\u017ce eksport samochod\u00f3w?", "Rynek motoryzacyjny rozwija si\u0119 w kraju na tyle sprawnie (produkcja samochod\u00f3w wzros\u0142a o 14 proc. w 2017 roku w\u00a0 por\u00f3wnaniu z wynikiem z 2016 r.), \u017ce Turcja chce wej\u015b\u0107 na globalne rynki z w\u0142asn\u0105 mark\u0105. Premier Binali Yildirim na pocz\u0105tku roku zapowiedzia\u0142 powstanie krajowego samochodu. Jego produkcj\u0105 ma zaj\u0105\u0107 si\u0119 konsorcjum stworzone przez pi\u0119\u0107 tureckich sp\u00f3\u0142ek z bran\u017cy, a prototyp ma zosta\u0107 zaprezentowany w 2019 roku (wcze\u015bniej Turcja produkowa\u0142a ju\u017c swoje samochody, ale wycofa\u0142a si\u0119 z tego biznesu na pocz\u0105tku lat 90. ze wzgl\u0119du na zbyt du\u017c\u0105 konkurencj\u0119).", "W Turcji swoje zak\u0142ady produkcyjne ma wiele azjatyckich i kilka europejskich marek. Od lat 70. produkuje tam Renault, Fiat, a od 90. Honda, Hyundai czy Toyota. Najwi\u0119ksze moce przerobowe ma Ford, Tofas (dzia\u0142aj\u0105ca na licencji Fiata) i Renault, kt\u00f3re wyprodukowa\u0142y w 2017 roku po ok. 370\u00a0000 samochod\u00f3w. Te dwie pierwsze marki szczyc\u0105 si\u0119 tak\u017ce najwi\u0119kszymi mo\u017cliwo\u015bciami produkcyjnymi przekraczaj\u0105cymi 450\u00a0000 szt. wed\u0142ug prognoz na 2018 rok.", "Z roku na rok ro\u015bnie te\u017c zatrudnienie w przemy\u015ble motoryzacyjnym. Jeszcze 5 lat temu bran\u017ca zatrudnia\u0142a 42\u00a0330 pracownik\u00f3w, a w 2017 ju\u017c nieca\u0142e 55\u00a0000.", "Wed\u0142ug danych z Eurostatu samochody i pojazdy silnikowe s\u0105 najwi\u0119ksz\u0105 kategori\u0105 eksportow\u0105 (i importow\u0105) Turcji \u2013 jej produkty stanowi\u0105 po\u0142ow\u0119 listy TOP20 najcz\u0119\u015bciej wymienianych d\u00f3br. Co prawda bilans handlowy wci\u0105\u017c si\u0119 nie spina i Turcja importuje z Unii Europejskiej wi\u0119cej aut, ni\u017c sama sprzedaje, ale eksport wci\u0105\u017c ro\u015bnie (cover ratio wynosi 76 proc.). Nadwy\u017ck\u0119 wida\u0107 ju\u017c natomiast w przypadku cz\u0119\u015bci samochodowych \u2013 drugiej pozycji na li\u015bcie najwi\u0119kszego obrotu.", "W 2017 roku kategoria \u201emaszyneria i pojazdy\u201d stanowi\u0142a 43 proc. eksportu do Unii Europejskiej do Turcji. W drug\u0105 stron\u0119 odsetek jej udzia\u0142u w imporcie by\u0142 ze Wsp\u00f3lnoty by\u0142 taki sam.", "Za\u0142amanie w wycenie tureckiej waluty uatrakcyjni\u0142o zakupy w lirze (o tureckim kryzysie przeczytasz wszystko w w\u0105tku \u201e", "\u201d). Pomimo s\u0142abn\u0105cej waluty i wzrostu eksportu samochod\u00f3w og\u00f3lna sytuacja gospodarki tureckiej wcale nie sz\u0142a jednak w ostatnich latach ku lepszemu. Jak pisa\u0142 Robert Szklarz na \u0142amach Bankier.pl, w normalnych warunkach ", ", ale te\u017c zniech\u0119ci\u0107 do importu, co powinno wyr\u00f3wna\u0107 bilans w handlu zagranicznym. W tym wypadku nic takiego si\u0119 nie sta\u0142o, co tak\u017ce budzi obawy wobec tureckiej waluty.", "Turcja jest dla potencjalnych inwestor\u00f3w z bran\u017cy moto atrakcyjna w kategorii podej\u015bcia do biznesu czy ch\u0119ci rozwoju tego segmentu przemys\u0142u. Ostatnie zawirowania wskazuj\u0105 jednak, \u017ce pod wzgl\u0119dem politycznym jest to grz\u0105ski grunt."]}
{"url": "https://www.bankier.pl/moto/leasing-samochodow-elektrycznych-w-polsce-przybywa-ofert-niekoniecznie-chetnych-648/", "title": ["Leasing samochod\u00f3w elektrycznych w Polsce \u2013 przybywa ofert, niekoniecznie ch\u0119tnych"], "lead": ["W niemal ka\u017cdej firmie leasingowej oferuj\u0105cej leasing samochod\u00f3w klienci mog\u0105 r\u00f3wnie\u017c podpisa\u0107 umow\u0119 na leasing aut elektrycznych. Jednak mimo rozwoju elektromobilno\u015bci w Polsce, przedsi\u0119biorcy z sektora M\u015aP niech\u0119tnie wybieraj\u0105 elektryki."], "text": ["W niemal ka\u017cdej firmie leasingowej oferuj\u0105cej leasing samochod\u00f3w klienci mog\u0105 r\u00f3wnie\u017c podpisa\u0107 umow\u0119 na leasing aut elektrycznych. Jednak mimo rozwoju elektromobilno\u015bci w Polsce, przedsi\u0119biorcy z sektora M\u015aP niech\u0119tnie wybieraj\u0105 elektryki.", "Mimo \u017ce rynek samochod\u00f3w elektrycznych w Polsce jest w fazie rozwoju, to \u015bmia\u0142o mo\u017cna powiedzie\u0107, \u017ce w dalszym ci\u0105gu raczkuje na tym polu. Sprzeda\u017c elektryk\u00f3w jest wci\u0105\u017c na niskim poziomie, nie posiadamy r\u00f3wnie\u017c wystarczaj\u0105cej sieci stacji \u0142adowania. Pr\u00f3\u017cno szuka\u0107 por\u00f3wna\u0144 do Norwegii czy Chin, kt\u00f3re w tej dziedzinie osi\u0105gn\u0119\u0142y znacznie wy\u017cszy poziom. W tym momencie mo\u017cemy jedynie prognozowa\u0107, za ile lat Polska osi\u0105gnie podobny stopie\u0144 rozwoju.", "Leasing aut elektrycznych zago\u015bci\u0142 ju\u017c na dobre w ofercie firm leasingowych, jednak aby przedsi\u0119biorcy si\u0119gali po to rozwi\u0105zanie, musi by\u0107 ono dla nich op\u0142acalne. Obecnie sprzeda\u017c nowych aut nap\u0119dzaj\u0105 g\u0142\u00f3wnie firmy, kt\u00f3re kupuj\u0105 przesz\u0142o dwie trzecie samochod\u00f3w osobowych w Polsce. Elektryki omijaj\u0105 jednak du\u017cym \u0142ukiem g\u0142\u00f3wnie dlatego, \u017ce koszty ich zakupu s\u0105 nawet dwukrotnie wy\u017csze od koszt\u00f3w zakupu auta z nap\u0119dem konwencjonalnym, wynika z bada\u0144 Europejskiego Funduszu Leasingowego. Dodatkowo wyliczenia EFL pokazuj\u0105, \u017ce koszt u\u017cytkowania elektryka przez okres 3 lat jest o 45 proc. wy\u017cszy ni\u017c w przypadku pojazdu z silnikiem spalinowym.", "Badanie \u201eBarometr Elektromobilno\u015bci 2018\u2033 Polskiego Stowarzyszenia Paliw Alternatywnych przeprowadzone w lutym i marcu br. \u00a0pokazuje, \u017ce ro\u015bnie zainteresowanie Polak\u00f3w nabyciem elektryka. 17 proc. ankietowanych rozwa\u017caj\u0105cych zakup auta, planuje nabycie pojazdu elektrycznego, kiedy w maju ub. by\u0142o to 12,4 proc. respondent\u00f3w. W dalszym ci\u0105gu jednak zdecydowanie wi\u0119ksza liczba zak\u0142ada kupno samochodu z silnikiem benzynowym (49,6 proc.) czy z silnikiem Diesla (34,8 proc.).", "Przyczyn\u0105 takiego stanu rzeczy s\u0105 wysokie koszty zakupu aut elektrycznych. Jak wynika z Barometru, nabywcy byliby sk\u0142onni na ich kupno, je\u015bli ceny by\u0142yby ni\u017csze od 35 do 48 proc. w odniesieniu do aktualnych cen katalogowych. Respondenci wskazali, \u017ce na auto elektryczne mogliby przeznaczy\u0107 ok. 80-90 tys. z\u0142., czyli znacznie poni\u017cej cen katalogowych.", "R\u00f3wnie\u017c uczestnicy badania \u201eFinansowy Barometr ING\u201d przeprowadzonego w czerwcu br. wskazuj\u0105, \u017ce kupuj\u0105c nowy samoch\u00f3d, wyb\u00f3r pad\u0142by na silnik benzynowy \u2013 37 proc. Natomiast elektryka zdecydowanie nie wybra\u0142oby 37 proc. ankietowanych.", "Jak si\u0119 okazuje przedsi\u0119biorcy, podobnie jak osoby prywatne, niech\u0119tnie si\u0119gaj\u0105 po auta elektryczne. Odstrasza ich nie tylko wysoka cena, ale r\u00f3wnie\u017c ograniczona infrastruktura. I nie przemawia na korzy\u015b\u0107 aut elektrycznych nawet przyj\u0119ta w br. ustawa o elektromobilno\u015bci i paliwach alternatywnych, kt\u00f3ra wprowadza m.in. zniesienie akcyzy na auta elektryczne i hybrydy plug-in, zwi\u0119kszenie odpis\u00f3w amortyzacyjnych dla firm czy zwolnienie z op\u0142at za parkowanie. 9 na 10 ankietowanych deklaruje, \u017ce nie zamierza naby\u0107 pojazd\u00f3w elektrycznych w najbli\u017cszym czasie, wynika z badania zrealizowanego przez Carefleet.", "Sektor M\u015aP podchodzi z du\u017cym dystansem do zakupu samochod\u00f3w z nap\u0119dami alternatywnymi, ale r\u00f3wnie\u017c do ich leasingu. Firmy leasingowe zapytane przez nas o udzia\u0142 leasingu aut elektrycznych w zawartych umowach odpowiadaj\u0105 jednomy\u015blnie, \u017ce na chwil\u0119 obecn\u0105 jest nieznaczny. \u2013 Ten udzia\u0142 jest jeszcze stosunkowo niewielki, jednak zauwa\u017camy rosn\u0105cy trend w finansowaniu samochod\u00f3w elektrycznych czy hybryd plug-in \u2013 m\u00f3wi Robert Suchocki dyrektor Departamentu Pojazd\u00f3w Idea Getin Leasing SA. Podobnie jest w mBanku, gdzie auta elektryczne stanowi\u0105 marginaln\u0105 cz\u0119\u015b\u0107 portfela finansowanych pojazd\u00f3w przez mLeasing.", "Mimo niewielkiej liczy obecnie zawieranych kontrakt\u00f3w, Zwi\u0105zek Polskiego Leasingu przewiduje popraw\u0119 koniunktury w tym obszarze. Micha\u0142 M\u0119clewski, ekspert ds. finansowania pojazd\u00f3w lekkich, wskazuje, \u017ce w ostatnim czasie mo\u017cna dostrzec wy\u0142aniaj\u0105cy si\u0119 nowy typ konsumenta, kt\u00f3ry obok oczekiwa\u0144 zwi\u0105zanych z biznesem ma r\u00f3wnie\u017c oczekiwania spo\u0142eczne, aby realizowa\u0107 misj\u0119 ekologicznego, prozdrowotnego i odpowiedzialnego korzystania z zasob\u00f3w. W tym zakresie firmy leasingowe staraj\u0105 si\u0119 odpowiedzie\u0107 na potrzeby klient\u00f3w. Dlatego wraz ze wzrostem \u015bwiadomo\u015bci ekologicznej i szerz\u0105cego si\u0119 trendu elektromobilno\u015bci coraz wi\u0119cej firm b\u0119dzie oferowa\u0107 leasing pojazd\u00f3w elektrycznych, maj\u0105c nadziej\u0119 na zwi\u0119kszenie popytu w tym obszarze. \u2013 Na dzie\u0144 dzisiejszy leasing samochod\u00f3w elektrycznych to zdecydowanie segment rozwijaj\u0105cy si\u0119 i wykorzystuj\u0105cy dobr\u0105 koniunktur\u0119 w gospodarce. Z roku na rok widzimy, \u017ce udzia\u0142 leasingu pojazd\u00f3w elektrycznych zwi\u0119ksza si\u0119. Sprzyjaj\u0105 temu zmiany trend\u00f3w i preferencji klient\u00f3w, kt\u00f3rzy maj\u0105c na uwadze ochron\u0119 \u015brodowiska, coraz ch\u0119tniej wybieraj\u0105 pojazdy niskoemisyjne. Ze wzgl\u0119du na ceny samochod\u00f3w elektrycznych, leasing pozostaje atrakcyjnym rozwi\u0105zaniem sfinansowania zakupu i liczmy, \u017ce pomo\u017ce zwi\u0119kszy\u0107 sprzeda\u017c tego typu pojazd\u00f3w. Co wi\u0119cej, szacujemy, \u017ce rok 2018 zako\u0144czy si\u0119 podwojeniem sprzeda\u017cy \u2013 dodaje Micha\u0142 M\u0119clewski.", "Wszystkie zapytane firmy leasingowe wskaza\u0142y, \u017ce ", ". \u2013 Procedura zawierania umowy leasingu pojazdu elektrycznego nie r\u00f3\u017cni si\u0119 od leasingu pojazd\u00f3w spalinowych. Przy stosowaniu standardowych, czyli niskich warto\u015bci ko\u0144cowych na koniec okresu leasingu wszelkie ryzyka s\u0105 po stronie korzystaj\u0105cego. Dopiero, gdy w gr\u0119 wchodzi leasing z wysokim wykupem lub mo\u017cliwo\u015bci\u0105 zwrotu pojazdu mog\u0105 pojawi\u0107 si\u0119 dodatkowe aspekty np. gwarancja odkupu przez dealera. Na rynku nie ma dzisiaj ofert pe\u0142nego wynajmu (full service) samochod\u00f3w elektrycznych z uwagi na zbyt ma\u0142e do\u015bwiadczenia w zakresie serwisowania i napraw tego typu pojazd\u00f3w \u2013 wyja\u015bnia Micha\u0142 M\u0119clewski.", ". W\u015br\u00f3d pytanych firm leasingowych wy\u0142\u0105cznie mLeasing nie finansuje aut wyprodukowanych w Chinach. Tak, wi\u0119c ka\u017cdy samoch\u00f3d elektryczny, kt\u00f3ry jest dopuszczony do ruchu drogowego mo\u017ce by\u0107 przedmiotem kontraktu leasingowego. Dotyczy to zar\u00f3wno pojazd\u00f3w ca\u0142kowicie elektrycznych, jak i nowoczesnych hybryd.", "Leasing aut elektrycznych na rynku polskim", "Je\u015bli chodzi o cen\u0119, i tu przedsi\u0119biorcy nie musz\u0105 si\u0119 martwi\u0107. Leasingobiorcy nie okre\u015blaj\u0105 bowiem przedzia\u0142u cenowego dla leasingowanych elektryk\u00f3w. Nale\u017cy jednak pami\u0119ta\u0107, \u017ce decyzja leasingowa odzwierciedla zdolno\u015b\u0107 finansow\u0105 firmy wnioskuj\u0105cej o leasing, a ta musi si\u0119 liczy\u0107 z tym, \u017ce p\u00f3ki co ", " przewy\u017cszaj\u0105 ceny pojazd\u00f3w spalinowych, g\u0142\u00f3wnie ze wzgl\u0119du na wysokie koszty produkcji i brak rynku wt\u00f3rnego dla tego typu pojazd\u00f3w.", "Nale\u017cy podkre\u015bli\u0107, \u017ce wybieraj\u0105c leasing, warto dobrze si\u0119 przyjrze\u0107 ofertom proponowanym przez firmy leasingowe. Te bowiem mog\u0105 znacznie si\u0119 od siebie r\u00f3\u017cni\u0107, zar\u00f3wno cenowo, jak i pod wzgl\u0119dem promocji czy dodatkowych warunk\u00f3w. \u2013 Sam leasing pod wzgl\u0119dem parametr\u00f3w umowy nie r\u00f3\u017cni si\u0119 od tradycyjnego leasingu. Znacz\u0105ca r\u00f3\u017cnica mo\u017ce pojawi\u0107 si\u0119 w warunkach ubezpieczenia takiego pojazdu np. warunki assistance lub ubezpieczenie, gdzie spotykany jest podzia\u0142 na ubezpieczenie pojazdu i baterii, jako oddzielnych pozycji \u2013 informuje Micha\u0142 M\u0119clewski.", "Auta elektryczne to przede wszystkim niskie koszty eksploatacji, ni\u017csza awaryjno\u015b\u0107 podzespo\u0142\u00f3w takich jak silnik czy skrzynia bieg\u00f3w, a ponadto dochodz\u0105 wzgl\u0119dy ekologiczne. Niestety to r\u00f3wnie\u017c wci\u0105\u017c wysoka cena zakupu, ma\u0142a dost\u0119pno\u015b\u0107 sieci \u0142adowania oraz niepor\u00f3wnywalny z tradycyjnymi silnikami zasi\u0119g.", ". \u2013 Finansowanie aut elektrycznych wi\u0105\u017ce si\u0119 z takimi samymi zaletami i wadami jak klasyczne finansowanie samochod\u00f3w. Do zalet zaliczamy wymagalno\u015b\u0107 niskich nak\u0142ad\u00f3w finansowych w por\u00f3wnaniu do zakupu samochodu z w\u0142asnych \u015brodk\u00f3w. Szybko\u015b\u0107 procesowania transakcji \u2013 decyzja leasingowa mo\u017cliwa ju\u017c w nast\u0119pnym dniu od momentu z\u0142o\u017cenia dokument\u00f3w. Wad\u0105 jest przeniesienie w\u0142asno\u015bci przedmiotu leasingu na klienta dopiero w momencie wykupu pojazdu (w przypadku leasingu operacyjnego) \u2013 podkre\u015bla Karolina Kalinowska z PKO Leasing.", "Jednak w przypadku leasingu samochodu elektrycznego nale\u017cy liczy\u0107 si\u0119 z bardziej dog\u0142\u0119bn\u0105 analiz\u0105 wynik\u00f3w finansowych leasingobiorcy, a czasem z podwy\u017cszonym wk\u0142adem w\u0142asnym. Natomiast inne parametry m.in. okres leasingu czy warunki finansowe s\u0105 podobne, jak dla samochod\u00f3w z tradycyjnym zasilaniem.", "Warto r\u00f3wnie\u017c podkre\u015bli\u0107 korzy\u015bci, jakie wi\u0105\u017c\u0105 si\u0119 z wprowadzonymi przez rz\u0105d zach\u0119tami w postaci zwolnienia pojazd\u00f3w elektrycznych z podatku akcyzowego i wi\u0119ksze mo\u017cliwo\u015bci dokonywania odpis\u00f3w amortyzacyjnych. Jednak na chwil\u0119 obecn\u0105 nie przekona\u0142y one wielu przedsi\u0119biorc\u00f3w do zaopatrzenia firmy w elektromobiln\u0105 flot\u0119."]}
{"url": "https://www.bankier.pl/moto/kalasznikow-rzuca-rekawice-tesli-bedzie-rosyjski-supersamochod-elektryczny-329/", "title": ["Ka\u0142asznikow rzuca r\u0119kawic\u0119 Tesli. B\u0119dzie rosyjski supersamoch\u00f3d elektryczny?"], "lead": [], "text": ["Wydawa\u0107 by si\u0119 mog\u0142o, \u017ce Rosjanom nie w smak jest p\u0119d zachodu ku elektromobilno\u015bci na rynku motoryzacyjnym i tym samym odchodzenie od paliw p\u0142ynnych. Ka\u0142asznikow, znany na \u015bwiecie przede wszystkim z produkcji broni, pokazuje jednak, \u017ce niekoniecznie. Na targach wojskowych przedstawi\u0142 prototyp w\u0142asnego silnika elektrycznego.", "Sam projekt mo\u017ce imponowa\u0107 ze wzgl\u0119du na zastosowan\u0105 \u201ebaz\u0119\u201d w postaci starego samochodu kombi produkowanego przez sp\u00f3\u0142k\u0119 I\u017cAwto. Poza konstrukcj\u0105 ciekawe s\u0105 jednak osi\u0105gi, jakie ma zapewnia\u0107 silnik.", "W konstrukcji wykorzystano bateri\u0119 o pojemno\u015bci 90 kWh, co stawia j\u0105 na r\u00f3wni z najmocniejszymi wersjami Tesli. Taka pojemno\u015b\u0107 ma zapewni\u0107 zasi\u0119g 350 km na jednym \u0142adowaniu i przyspieszenie do setki w 6 sekund (tu ju\u017c mniej spektakularnie).", "\u2013 Akumulator elektryczny supersamochodu jest zasilany przez rewolucyjny falownik o wymiarach 50x50x100 cm i masie 50 kg, umo\u017cliwiaj\u0105cy zwi\u0119kszenie pojemno\u015bci do 1,2 MW \u2013 czytamy w oficjalnym komunikacie Ka\u0142asznikow Media z relacji z targ\u00f3w Army 2018.", "Ca\u0142a konstrukcja jest wypchana autorskimi systemami Ka\u0142asznikowa. Model CV-1 jest stanowiskiem testowym m.in. dla szybkiego systemu modu\u0142owej kontroli akumulator\u00f3w, powalaj\u0105cego osi\u0105gn\u0105\u0107 2000A (w przysz\u0142o\u015bci nawet 3000A) z kontrol\u0105 \u0142adowania oraz systemu, kt\u00f3ry umo\u017cliwia monitorowanie stanu silnika, falownika i akumulatora."]}
{"url": "https://www.bankier.pl/moto/volkswagen-bedzie-wypozyczal-samochody-396/", "title": ["Volkswagen b\u0119dzie wypo\u017cycza\u0142 samochody"], "lead": ["Volkswagen og\u0142osi\u0142 w czwartek, \u017ce chce wej\u015b\u0107 w carsharing \u2013 ", "donosi portal The Local", " . Us\u0142uga ma by\u0107 dost\u0119pna w przysz\u0142ym roku w Berlinie, a do dyspozycji klient\u00f3w b\u0119d\u0105 wy\u0142\u0105cznie samochody elektryczne."], "text": ["Volkswagen og\u0142osi\u0142 w czwartek, \u017ce chce wej\u015b\u0107 w carsharing \u2013 ", " . Us\u0142uga ma by\u0107 dost\u0119pna w przysz\u0142ym roku w Berlinie, a do dyspozycji klient\u00f3w b\u0119d\u0105 wy\u0142\u0105cznie samochody elektryczne.", "Us\u0142uga o nazwie We Share ma wystartowa\u0107 dok\u0142adnie w drugim kwartale 2019 r. Docelowo dost\u0119pnych ma by\u0107 \u0142\u0105cznie 2 tys. aut o nap\u0119dzie elektrycznym. Na pocz\u0105tku b\u0119dzie to 1500 sztuk elektrycznej wersji golfa, p\u00f3\u017aniej do tego grona do\u0142\u0105czy 500 egzemplarzy modelu e-up. Samochody b\u0119d\u0105 stopniowo wymieniane na pojazdy nowej generacji, gdy tylko Volkswagen wypu\u015bci je na rynek.", "Na pocz\u0105tku samochody Volkswagena b\u0119dzie mo\u017cna wypo\u017cycza\u0107 tylko w Berlinie, jednak koncern od 2020 r. planuje rozszerza\u0107 j\u0105 na wi\u0119ksze miasta Niemiec i Europy, a nawet Stan\u00f3w Zjednoczonych i Kanady.", "We Share ma stanowi\u0107 konkurencj\u0119 dla innych koncern\u00f3w motoryzacyjnych, kt\u00f3re wcze\u015bniej udost\u0119pni\u0142y mo\u017cliwo\u015b\u0107 wypo\u017cyczania samochod\u00f3w na czas. W marcu Daimler i BMW postanowi\u0142y po\u0142\u0105czy\u0107 swoje aplikacje carsharingowe \u2013 Car2Go i DriveNow. Ci za\u015b maj\u0105 ambicj\u0119 powalczy\u0107 z Uberem. Motoryzacyjni giganci maj\u0105 w planach wprowadzenie do aplikacji opcji zamawiania taks\u00f3wek, znajdowania miejsc parkingowych i miejsc \u0142adowania samochod\u00f3w elektrycznych. Obecnie po\u0142\u0105czone si\u0142y Daimlera i BMW oferuj\u0105 20 tys. pojazd\u00f3w w 31 miastach, a z aplikacji ma 4 miliony zarejestrowanych u\u017cytkownik\u00f3w.", "Volkswagen chce te\u017c zintegrowa\u0107 r\u00f3\u017cne formy transportu. Obecnie w Hamburgu testowana jest us\u0142uga wzywania elektrycznych autobus\u00f3w na \u201ewirtualne przystanki\u201d. Firma do 2025 r. ma zamiar zainwestowa\u0107 3,5 mld euro w grup\u0119 projekt\u00f3w zwi\u0105zanych z \u201ecyfrow\u0105 ofensyw\u0105\u201d koncernu.", "A\u015a"]}
{"url": "https://www.bankier.pl/moto/w-nastepnym-tygodniu-mozliwe-lekkie-podwyzki-cen-benzyny-i-on-420/", "title": ["W nast\u0119pnym tygodniu mo\u017cliwe lekkie podwy\u017cki cen benzyny i ON"], "lead": ["Rosn\u0105ce ceny hurtowe prawdopodobnie spowoduj\u0105 w ostatnim tygodniu sierpnia lekkie podwy\u017cki detalicznych cen benzyny i oleju nap\u0119dowego \u2013 oceniaj\u0105 analitycy BM Reflex."], "text": ["Rosn\u0105ce ceny hurtowe prawdopodobnie spowoduj\u0105 w ostatnim tygodniu sierpnia lekkie podwy\u017cki detalicznych cen benzyny i oleju nap\u0119dowego \u2013 oceniaj\u0105 analitycy BM Reflex.", "\u201eDrugi tydzie\u0144 z rz\u0119du rosn\u0105 hurtowe ceny paliw na rynku krajowym. I chocia\u017c s\u0105 to podwy\u017cki w sumie o oko\u0142o 5 \u2013 6 groszy na litrze netto, to wystarczy\u0142o, aby na cz\u0119\u015bci stacji paliw ceny benzyny i oleju nap\u0119dowego wzros\u0142y. Na razie \u015brednio w kraju m\u00f3wimy o wzro\u015bcie o 1 grosz na litrze, ale to dlatego, \u017ce na stacjach niezale\u017cnych ceny paliw jeszcze si\u0119 nie zmieni\u0142y. Uwzgl\u0119dniaj\u0105c fakt, \u017ce ceny hurtowe mog\u0105 jeszcze wzrosn\u0105\u0107, to w ostatnim tygodniu sierpnia prawdopodobnie nie unikniemy dalszych niewielkich podwy\u017cek cen benzyny i oleju nap\u0119dowego\u201d \u2013 napisano w raporcie.", "hb/ ana/"]}
{"url": "https://www.bankier.pl/moto/nowe-normy-emisji-spalin-bedzie-czystka-w-katalogach-aut-407/", "title": ["Nowe normy emisji spalin. B\u0119dzie czystka w katalogach aut?"], "lead": ["Ju\u017c od 1 wrze\u015bnia 2018 roku producenci samochod\u00f3w b\u0119d\u0105 mogli sprzedawa\u0107 nowe auta pod warunkiem, \u017ce spe\u0142ni\u0105 now\u0105 norm\u0119 zu\u017cycia paliwa i emisji spalin. Poza tym, \u017ce klienci otrzymaj\u0105 dzi\u0119ki zamianom nieco bardziej realne dane na temat tych parametr\u00f3w, to podkr\u0119cone wymogi wyklucz\u0105 z gry niekt\u00f3re dotychczasowe modele samochod\u00f3w."], "text": ["Ju\u017c od 1 wrze\u015bnia 2018 roku producenci samochod\u00f3w b\u0119d\u0105 mogli sprzedawa\u0107 nowe auta pod warunkiem, \u017ce spe\u0142ni\u0105 now\u0105 norm\u0119 zu\u017cycia paliwa i emisji spalin. Poza tym, \u017ce klienci otrzymaj\u0105 dzi\u0119ki zamianom nieco bardziej realne dane na temat tych parametr\u00f3w, to podkr\u0119cone wymogi wyklucz\u0105 z gry niekt\u00f3re dotychczasowe modele samochod\u00f3w.", "YAY Foto", "Wok\u00f3\u0142 emisji spalin i informacji o tym, ile pali dany samoch\u00f3d, od dawna jest sporo kontrowersji. Przynajmniej wok\u00f3\u0142 tego drugiego parametru, bo media zajmuj\u0105ce si\u0119 motoryzacj\u0105 od lat przygotowuj\u0105 specjalne zestawienia pt. \u201ekt\u00f3ry producent samochod\u00f3w najbardziej k\u0142amie\u201d w swoich tabelkach o spalanych litrach paliwa na 100 km. ", ".", "Teraz, przynajmniej cz\u0119\u015bciowo, ma by\u0107 przejrzy\u015bciej i\u2026 realniej. Konsumenci maj\u0105 to uzyska\u0107 dzi\u0119ki odej\u015bciu od standardu NEDC podczas certyfikowania pojazd\u00f3w do WLTP i RDE. Dodatkowo, pojazdy, kt\u00f3re nie spe\u0142ni\u0105 nowych norm emisji spalin Euro 6d-Temp, nie b\u0119d\u0105 mog\u0142y zosta\u0107 dopuszczone do sprzeda\u017cy \u2013 dlatego cz\u0119\u015b\u0107 wersji silnikowych niekt\u00f3rych modeli zostaje wycofana z rynku.", "NEDC (New European Driving Cycle \u2013 cho\u0107 nazwa zdaje si\u0119 by\u0107 nieco myl\u0105ca, bo \u201enew\u201d ostatni raz by\u0142o aktualizowane w 1997 r., a powsta\u0142o 40 lat temu), czyli dotychczasowa metoda pomiaru spalania paliwa i emisji spalin. Nietrudno nie zgodzi\u0107 si\u0119 z g\u0142\u00f3wnym zarzutem wobec tej metody \u2013 jest ona przeprowadzana w warunkach laboratoryjnych, wi\u0119c trudno oczekiwa\u0107, \u017ce jej wyniki realnie prze\u0142o\u017c\u0105 si\u0119 na u\u017cytkowanie auta na drodze.", "Dlatego ju\u017c rok temu \u2013 1 wrze\u015bnia 2017 roku \u2013 wdro\u017cono now\u0105 metod\u0119 \u2013 WLTP (World Harmonized Light Vehicle Test Procedure), kt\u00f3ra obowi\u0105zywa\u0142a wy\u0142\u0105cznie nowe modele samochod\u00f3w, zg\u0142aszane po tej dacie przez producent\u00f3w do homologacji. Natomiast od 1 wrze\u015bnia 2018 roku, czyli ju\u017c za kilka dni, standard obejmie ca\u0142y rynek nowych samochod\u00f3w \u2013 modele, kt\u00f3re uzyska\u0142y homologacj\u0119 wcze\u015bniej, a wci\u0105\u017c s\u0105 sprzedawane, r\u00f3wnie\u017c b\u0119d\u0105 musia\u0142y by\u0107 certyfikowane wed\u0142ug WLTP. To wci\u0105\u017c cz\u0119\u015bciowo badanie laboratoryjne, ale nieco podkr\u0119ci\u0142o \u015bruby w wys\u0142u\u017conej procedurze testowej dla bran\u017cy.", "Nowa metoda pomiaru spowodowa\u0142a, \u017ce badana emisja spalin by\u0142a nawet o kilkadziesi\u0105t procent wy\u017csza w przypadku niekt\u00f3rych modeli samochod\u00f3w ni\u017c w przypadku analizy NEDC (to samo dotyczy wynik\u00f3w spalania paliwa). To jasno pokazuje, \u017ce producenci mieli twardy orzech do zgryzienia. Szczeg\u00f3lnie, \u017ce wraz z nowym standardem pomiaru ich mo\u017cliwo\u015bci uci\u0119to tak\u017ce z drugiej strony \u2013 od 1 wrze\u015bnia wprowadzona zostanie jeszcze bardziej rygorystyczna norma emisji spalin.", "Nie ka\u017cdy by\u0142 w stanie ten orzech przegry\u017a\u0107. Skutkiem dla niekt\u00f3rych przedstawicieli bran\u017cy by\u0142o wycofanie problematycznych, silnikowych wersji swoich aut. Nowe normy s\u0105 dla nich zbyt wy\u015brubowane, szczeg\u00f3lnie, \u017ce wed\u0142ug standardu WLTP, wyniki wychodz\u0105 znacznie wy\u017csze.", "Sk\u0105d te r\u00f3\u017cnice w pomiarach? Test WLTP, cho\u0107 nadal odbywaj\u0105cy si\u0119 cz\u0119\u015bciowo w warunkach laboratoryjnych, ma w wi\u0119kszym stopniu symulowa\u0107 realn\u0105 jazd\u0119 autem. Czas i dystans badania s\u0105 d\u0142u\u017csze, wprowadzono inne cykle jazdy i wiele czynnik\u00f3w otoczenia, jak chocia\u017cby nowa temperatura, odpowiadaj\u0105ca \u015bredniej warto\u015bci dla ca\u0142ej Europy. Dodatkowo przeprowadzane jest badanie RDE (Real Driving Emissions), kt\u00f3re jest ju\u017c badaniem \u201ew terenie\u201d i odpowiada za test auta pod k\u0105tem emisji spalin.", "R\u00f3\u017cnice w standardach pomiaru emisji spalin i konsumpcji paliwa (NDEC vs. WLTP)", "*liczba zastosowanych w badaniu faz zale\u017cy od klasy pojazdu, wszystkie cztery dotycz\u0105 samochod\u00f3w o wska\u017aniku mocy do wagi wynosz\u0105cym ponad 34 pkt. (obecnie wi\u0119kszo\u015b\u0107 samochod\u00f3w osobowych)", "Istotn\u0105 modyfikacj\u0105 jest zmiana cykli podczas jazdy testowej. Do tej pory badano pojazdy w dw\u00f3ch strefach imituj\u0105cych ruch po mie\u015bcie i poza nim. Teraz analiza b\u0119dzie mog\u0142a sk\u0142ada\u0107 si\u0119 nawet z czterech faz: niskiej, \u015bredniej, wysokiej i ekstra-wysokiej. Charakteryzuj\u0105 si\u0119 one innymi pr\u0119dko\u015bciami, czasem i liczb\u0105 postoj\u00f3w. Niska ma imitowa\u0107 ruch w miejskiej d\u017cungli \u2013 jest najd\u0142u\u017csza z ca\u0142ego badania (czasowo, bo pod wzgl\u0119dem dystansu jest najkr\u00f3tsza) i wi\u0105\u017ce si\u0119 z d\u0142u\u017cszymi i cz\u0119stszymi postojami.", "Nie do wszystkich aut b\u0119d\u0105 jednak zastosowane wszystkie fazy. B\u0119dzie to zale\u017ca\u0142o od tego, jaki jest stosunek mocy pojazdu (wyra\u017conej w koniach mechanicznych) do jego wagi. Na czwarty etap testu \u2013 faz\u0119 ekstra-wysok\u0105 \u2013 za\u0142api\u0105 si\u0119 te auta, dla kt\u00f3rych ten wska\u017anik wynosi co najmniej 34 pkt. Dodatkowo z trzeciej fazy zostan\u0105 wykluczone te, dla kt\u00f3rych ta warto\u015b\u0107 nie przekroczy 22 pkt. (lekkie pojazdy ze s\u0142abymi nap\u0119dami).", "Zmiany poci\u0105gn\u0119\u0142o za sob\u0105 tak\u017ce opracowanie nowej metodologii zmiany bieg\u00f3w. Szczeg\u00f3lnie, \u017ce dzi\u015b auta osobowe s\u0105 pod tym wzgl\u0119dem bardziej zr\u00f3\u017cnicowane \u2013 dlatego niemo\u017cliwe by\u0142o okre\u015blenie konkretnych prze\u0142o\u017ce\u0144 dla ka\u017cdego momentu testu. Specjalny algorytm b\u0119dzie zatem wyznacza\u0142 optymalne punkty zmiany biegu podczas jazdy.", "To, co dodatkowo pokrzy\u017cuje szyki producentom, to uwzgl\u0119dnienie r\u00f3\u017cnych wersji wyposa\u017cenia i silnika samochodu. W WLTP analizowane s\u0105 r\u00f3\u017cne warianty zmieniaj\u0105ce wag\u0119 i moc pojazdu, a wyniki s\u0105 przedstawiane w postaci zakresu (od najni\u017cszego uzyskanego przy danym modelu do najwy\u017cszego).", "To jednak wci\u0105\u017c badanie laboratoryjne. Inaczej wygl\u0105da natomiast sprawa elementu odpowiedzialnego za kontrol\u0119 emisji spalin. RDE b\u0119dzie przeprowadzane w ruchu drogowym \u2013 specjalny aparat b\u0119dzie pobiera\u0142 spaliny podczas jazdy do analizy.", "Zmiana NEDC na WLTP i wprowadzenie komplementarnego badania RDE mia\u0142a by\u0107 krokiem w prz\u00f3d i niew\u0105tpliwie nim jest. Nie oznacza to jednak, \u017ce nie doczeka\u0142a si\u0119 ju\u017c krytyki ze strony rynku i specjalist\u00f3w.", "Od strony technicznej zarzuca si\u0119 np., \u017ce konstrukcja faz jest niemiarodajna. Dopasowano temperatur\u0119 do \u015bredniej, jaka panuje w Europie i opracowano algorytm do wyznaczania punkt\u00f3w zmiany bieg\u00f3w dla r\u00f3\u017cnych skrzy\u0144, ale wci\u0105\u017c jazda podczas testu jest za ma\u0142o dynamiczna. No bo kto przyspiesza od 0 do 50 km/h a\u017c 15 sekund? Szczeg\u00f3lnie w mie\u015bcie, gdzie robi si\u0119 to szybciej i cz\u0119\u015bciej.", "Z drugiej strony nowe normy spalania i coraz bardziej surowe procedury testowe mog\u0105 doprowadzi\u0107 nie tylko do zubo\u017cenia oferty, ale produkowania samochod\u00f3w z mniejsz\u0105 moc\u0105, bo producenci b\u0119d\u0105 musieli przygotowa\u0107 si\u0119 na znaczny \u201ezapas\u201d podczas badania RDE, \u017ceby nie ryzykowa\u0107 i \u0142apa\u0107 si\u0119 na styk z wynikiem emisji spalin. Ju\u017c dzi\u015b wiadomo, \u017ce niekt\u00f3re modele, albo przynajmniej niekt\u00f3re ich wersje silnikowe, zostan\u0105 zlikwidowane. Niekt\u00f3rzy czekaj\u0105 do ostatniej chwili na zmiany, ale niekt\u00f3rzy ju\u017c teraz testuj\u0105 si\u0119 wed\u0142ug nowych zasad, \u017ceby unikn\u0105\u0107 niespodzianek. Takim przyk\u0142adem jest Volvo, kt\u00f3re ju\u017c od maja homologuje swoje nowe modele wed\u0142ug procedury WLTP.", "I koniec ko\u0144c\u00f3w, w opinii analityk\u00f3w prze\u0142o\u017cy si\u0119 to na wzrost cen, bo zwyczajnie produkcja i sprzeda\u017c samochod\u00f3w na rynek europejski b\u0119dzie dro\u017csza i trudniejsza."]}
{"url": "https://www.bankier.pl/moto/tesla-zostaje-na-gieldzie-elon-musk-zmienia-zdanie-338/", "title": ["Tesla zostaje na gie\u0142dzie. Elon Musk zmienia zdanie"], "lead": ["Elon Musk zrezygnowa\u0142 z pomys\u0142u wycofania Tesli z gie\u0142dy. W\u0142a\u015bciciel sp\u00f3\u0142ki produkuj\u0105cej samochody elektryczne przyzna\u0142 w oficjalnym wpisie na blogu, \u017ce pogo\u0144 za \u015bci\u0105gni\u0119ciem firmy z rynku nie by\u0142 a\u017c tak dobry, jak mu si\u0119 na pocz\u0105tku wydawa\u0142o ", "\u2013 napisa\u0142 \u201eNew York Times\u201d."], "text": ["Elon Musk zrezygnowa\u0142 z pomys\u0142u wycofania Tesli z gie\u0142dy. W\u0142a\u015bciciel sp\u00f3\u0142ki produkuj\u0105cej samochody elektryczne przyzna\u0142 w oficjalnym wpisie na blogu, \u017ce pogo\u0144 za \u015bci\u0105gni\u0119ciem firmy z rynku nie by\u0142 a\u017c tak dobry, jak mu si\u0119 na pocz\u0105tku wydawa\u0142o ", " i uczyni\u0107 j\u0105 firm\u0105 prywatn\u0105 za 420 dol. za akcj\u0119. ", ", kt\u00f3rzy zacz\u0119li sk\u0142ada\u0107 pozwy przeciwko sp\u00f3\u0142ce i jej szefowi.", "Wed\u0142ug kilku os\u00f3b zwi\u0105zanych ze spraw\u0105, Musk w ko\u0144cu zrozumia\u0142, \u017ce wycofanie sp\u00f3\u0142ki z gie\u0142dy istotnie rozwi\u0105zuje pewne problemy, ale szybko stworzy kolejne. \u2013 Doszed\u0142 do tego, \u017ce jego my\u015blenie by\u0142o zbyt p\u0142ytkie \u2013 mieli powiedzie\u0107. Pod uwag\u0119 brano np. uzale\u017cnienie sp\u00f3\u0142ki od du\u017cych udzia\u0142owc\u00f3w \u2013 innych firm motoryzacyjnych czy funduszu saudyjskiego.", "Decyzja o zako\u0144czeniu tej historii wcale nie przyniesie Muskowi jednak ulgi. Ameryka\u0144ska Komisja Papier\u00f3w Warto\u015bciowych i Gie\u0142d, kt\u00f3ra ju\u017c w ubieg\u0142ym tygodniu przyspieszy\u0142a \u015bledztwo w sprawie tweeta Muska, nie zamierza odpu\u015bci\u0107, dop\u00f3ki nie ustali, \u017ce Musk nie k\u0142ama\u0142, deklaruj\u0105c odpowiedni\u0105 ilo\u015b\u0107 \u015brodk\u00f3w na zabezpieczenie transakcji. A niewykluczone, \u017ce nie mia\u0142. Cz\u0142onkowie zarz\u0105du sami ju\u017c przyznali, \u017ce wiadomo\u015b\u0107 by\u0142a podkoloryzowana.", "Musk zapewni\u0142 bowiem, \u017ce mo\u017ce wykupi\u0107 Tesl\u0119 za 420 dol./akcj\u0119. To dawa\u0142oby w sumie 72 mld dol. Szybko potem wycofa\u0142 si\u0119 i t\u0142umaczy\u0142, \u017ce 420 dol./akcj\u0119 mia\u0142oby przys\u0142ugiwa\u0107 wy\u0142\u0105cznie tym udzia\u0142owcom, kt\u00f3rzy postanowi\u0105 definitywnie po\u017cegna\u0107 si\u0119 ze sp\u00f3\u0142k\u0105 przy przej\u015bciu na prywatn\u0105 form\u0119 w\u0142asno\u015bci. Szef Tesli deklarowa\u0142, \u017ce 2/3 z nich jest na tyle lojalnych, \u017ce i tak zostanie z Tesl\u0105 poprzez w\u0142o\u017cenie pieni\u0119dzy w specjalnie tworzony fundusz kapita\u0142owy.", "Poniedzia\u0142kowa sesja gie\u0142dowa poka\u017ce z kolei to, jak na gwa\u0142town\u0105 zmian\u0119 plan\u00f3w zareaguj\u0105 inwestorzy. Pocz\u0105tkowo, kiedy ujawniono na pocz\u0105tku miesi\u0105ca, \u017ce spory pakiet akcji Tesli nale\u017cy do funduszu saudyjskiego, akcje dro\u017ca\u0142y do blisko 380 dol. za akcj\u0119 (10-procentowy wzrost z dnia na dzie\u0144).", "Szybko jednak og\u0142oszono plany prywatyzacji Tesli i akcje zacz\u0119\u0142y tanie\u0107. Na moment zawieszono tak\u017ce obr\u00f3t akcjami Tesli. Na koniec ubieg\u0142ego tygodnia cena akcji na ameryka\u0144skiej gie\u0142dzie wynios\u0142a 322,82 dol."]}
{"url": "https://www.bankier.pl/moto/ferrari-250-gto-wylicytowane-za-rekordowe-484-mln-dol-387/", "title": ["Ferrari 250 GTO wylicytowane za rekordowe 48,4 mln dol."], "lead": [], "text": ["W minion\u0105 sobot\u0119 sprzedano samoch\u00f3d, kt\u00f3rym je\u017adzi\u0142 Phil Hill, jedyny Amerykanin, kt\u00f3ry zosta\u0142 mistrzem \u015bwiata Formu\u0142y 1. Mimo \u017ce auto bra\u0142o udzia\u0142 w licznych wy\u015bcigach, to nigdy nie mia\u0142o \u017cadnej kolizji, co pewnie przyczyni\u0142o si\u0119 do ceny, za kt\u00f3r\u0105 auto zosta\u0142o wylicytowane.", " \u2013 kwota ta pobi\u0142a poprzedni rekord wynosz\u0105cy 38,1 mln dol. za ferrari GTO 1962-63 sprzedane w 2014 roku.", "Koncern wyprodukowa\u0142 jedynie 36 modeli ferrari 250 GTO, co ciekawe wszystkie z nich nadal dzia\u0142aj\u0105. W ci\u0105gu ostatnich kilku lat samochody te stworzy\u0142y najdro\u017csz\u0105 grup\u0119 w\u015br\u00f3d klasycznych samochod\u00f3w. Warto tu wspomnie\u0107 o wersji z 1963 roku sprzedan\u0105 za ", " w prywatnej transakcji na pocz\u0105tku tego roku.", "Sprzeda\u017c tego konkretnego modelu wyceniano od 40 do nawet 60 mln dol. Wi\u0119c \u2013 jak wida\u0107 \u2013 kupuj\u0105cy wcale nie przep\u0142aci\u0142.", "Czy takie aukcje nap\u0119dz\u0105 sprzeda\u017c innych modeli klasycznych samochod\u00f3w i nast\u0119pnym razem padnie kolejny rekord? Mo\u017cna przypuszcza\u0107, \u017ce takich \u201eprawdziwych fan\u00f3w motoryzacji\u201d nie brakuje.", "DU"]}
{"url": "https://www.bankier.pl/moto/tesla-pod-lupa-komisji-gieldowej-sec-sprawdza-tweety-muska-246/", "title": ["Tesla pod lup\u0105 komisji gie\u0142dowej. SEC sprawdza tweety Muska"], "lead": ["Tesla zosta\u0142a wzi\u0119ta pod lup\u0119 przez Ameryka\u0144sk\u0105 Komisj\u0119 Papier\u00f3w Warto\u015bciowych i Gie\u0142d (SEC) po ostatnich tweetach Elona Muska. Deklaracja o \u015bci\u0105gni\u0119ciu sp\u00f3\u0142ki z rynki w czasie sesji gie\u0142dowej mog\u0142a naruszy\u0107 prawo ", "\u2013 donosi agencja Bloomberga", "."], "text": ["Tesla zosta\u0142a wzi\u0119ta pod lup\u0119 przez Ameryka\u0144sk\u0105 Komisj\u0119 Papier\u00f3w Warto\u015bciowych i Gie\u0142d (SEC) po ostatnich tweetach Elona Muska. Deklaracja o \u015bci\u0105gni\u0119ciu sp\u00f3\u0142ki z rynki w czasie sesji gie\u0142dowej mog\u0142a naruszy\u0107 prawo ", ".", "Musk po raz kolejny pokaza\u0142, \u017ce nie straszne mu konwenanse. W tweecie, kt\u00f3ry wywo\u0142a\u0142 tyle emocji i zwr\u00f3ci\u0142 uwag\u0119 SEC, napisa\u0142, \u017ce rozwa\u017ca wykupienie Tesli po cenie 420 dolar\u00f3w ameryka\u0144skich. Doda\u0142, \u017ce \u015brodki na ten cel ma ju\u017c zabezpieczone. Wiadomo\u015b\u0107 szefa Tesli pojawi\u0142a si\u0119 po tym, jak ", "Tweet spowodowa\u0142 kolejne wzrosty, a\u017c notowania sp\u00f3\u0142ki ostatecznie zawieszono. SEC zadeklarowa\u0142, \u017ce intensyfikuje ju\u017c dzia\u0142ania maj\u0105ce na celu wyja\u015bnienie, czy prowokacyjne wiadomo\u015bci Muska mog\u0142y naruszy\u0107 prawo. Wed\u0142ug anonimowych \u017ar\u00f3de\u0142 procesy by\u0142y uruchomione ju\u017c wcze\u015bniej przez prawnik\u00f3w SEC w zwi\u0105zku z og\u0142aszanymi na Twitterze celami produkcyjnymi i sprzeda\u017cowymi. Teraz dochodzi do tego sprawdzenie, czy deklaracja o posiadaniu \u015brodk\u00f3w na \u015bci\u0105gni\u0119cie Tesli z rynku ma faktyczne pokrycie w rzeczywisto\u015bci.", "Ani Tesla, ani SEC nie chc\u0105 jeszcze komentowa\u0107 sprawy. Dochodzenie jest na zbyt wczesnym etapie i nie pad\u0142y jeszcze \u017cadne zarzuty, wobec czego obie instytucje nie chc\u0105 si\u0119 do niego odnosi\u0107.", "N", ", w kt\u00f3rym miliarder bardziej szczeg\u00f3\u0142owo odni\u00f3s\u0142 si\u0119 do kwestii wycofania sp\u00f3\u0142ki z gie\u0142dy. Podkre\u015bli\u0142, \u017ce celem takiego ruchu jest stworzenie odpowiedniego \u015brodowiska dla dzia\u0142alno\u015bci sp\u00f3\u0142ki, podczas gdy status sp\u00f3\u0142ki publicznej wywiera ogromn\u0105 presj\u0119 na podejmowanie decyzji dobrych w kr\u00f3tkim terminie, ale niekoniecznie w d\u0142u\u017cszym, a wahania cen akcji wp\u0142ywaj\u0105 na nastroje pracownik\u00f3w, kt\u00f3rzy s\u0105 r\u00f3wnie\u017c akcjonariuszami Tesli. Musk zauwa\u017cy\u0142, \u017ce Tesla jest najbardziej shortowan\u0105 sp\u00f3\u0142k\u0105 w historii gie\u0142dy, a bycie sp\u00f3\u0142k\u0105 publiczn\u0105 \u201eoznacza, \u017ce istnieje du\u017ca liczba os\u00f3b, kt\u00f3re maj\u0105 motywacj\u0119 do ataku na firm\u0119\u201d.", "Cena na zamkni\u0119ciu notowa\u0144 9 sierpnia 2018 roku wynios\u0142a ok. 352 dol./akcj\u0119."]}
{"url": "https://www.bankier.pl/moto/chiny-po-obnizce-stawek-celnych-import-samochodow-wzrosl-o-50-proc-559/", "title": ["Chiny: Po obni\u017cce stawek celnych import samochod\u00f3w wzr\u00f3s\u0142 o 50 proc."], "lead": [], "text": ["W lipcu Chiny zaimportowa\u0142y 165 tys. samochod\u00f3w i podwozi do samochod\u00f3w, a w skali rocznej nast\u0105pi\u0142 50-procentowy wzrost importu pojazd\u00f3w. Jeszcze wi\u0119kszy by\u0142 ten wzrost, je\u015bli chodzi o jego warto\u015b\u0107 w dolarach: wyni\u00f3s\u0142 72 proc. Og\u00f3lna warto\u015b\u0107 zaimportowanych samochod\u00f3w, to ok. 7,4 miliarda dolar\u00f3w.", "W sumie chi\u0144skie ministerstwo finans\u00f3w obni\u017cy\u0142o od 1 lipca c\u0142a na 1449 towar\u00f3w konsumpcyjnych, w tym odzie\u017c i obuwie, sprz\u0119t AGD, produkty spo\u017cywcze i kosmetyki, by stymulowa\u0107 import, kontynuowa\u0107 otwieranie gospodarki i podnie\u015b\u0107 jej konkurencyjno\u015b\u0107.", "Taryfy celne na samochody obni\u017cono z 20-25 proc. do 15 procent, a na cz\u0119\u015bci zamienne do nich z 8-25 proc. do 6 proc. Obni\u017cka dotyczy 139 kategorii pojazd\u00f3w i 79 kategorii cz\u0119\u015bci samochodowych.", ", w oczekiwaniu na obni\u017ck\u0119 c\u0142a. W czerwcu do Pa\u0144stwa \u015arodka sprowadzono z zagranicy zaledwie 15 tys. samochod\u00f3w, o 87,1 proc. mniej ni\u017c w czerwcu 2017 r. W efekcie w pierwszym p\u00f3\u0142roczu import spad\u0142 o 22,1 proc. do 451 971 sztuk.", "W sektorze samochodowym nast\u0105pi\u0142y powa\u017cne zmiany, gdy rz\u0105d og\u0142osi\u0142 w maju zniesienie restrykcji dotycz\u0105cych inwestowania w Chinach, umo\u017cliwiaj\u0105c zagranicznym producentom aut dzia\u0142anie na terenie Chin bez potrzeby wchodzenia w sp\u00f3\u0142ki z lokalnymi partnerami. (PAP)", "ik/ kar/"]}
{"url": "https://www.bankier.pl/moto/bulgaria-ruszyla-kampania-informacyjna-dla-zagranicznych-kierowcow-370/", "title": ["Bu\u0142garia:  Ruszy\u0142a kampania informacyjna dla zagranicznych kierowc\u00f3w"], "lead": ["Bu\u0142garskie w\u0142adze rozpocz\u0119\u0142y w niedziel\u0119 kampani\u0119 maj\u0105c\u0105 na celu informowanie cudzoziemc\u00f3w o zasadach ruchu drogowego w tym kraju. Celem akcji jest przeciwdzia\u0142anie du\u017cej liczbie wypadk\u00f3w powodowanych przez zagranicznych kierowc\u00f3w."], "text": ["Bu\u0142garskie w\u0142adze rozpocz\u0119\u0142y w niedziel\u0119 kampani\u0119 maj\u0105c\u0105 na celu informowanie cudzoziemc\u00f3w o zasadach ruchu drogowego w tym kraju. Celem akcji jest przeciwdzia\u0142anie du\u017cej liczbie wypadk\u00f3w powodowanych przez zagranicznych kierowc\u00f3w.", "Przez Bu\u0142gari\u0119 masowo przeje\u017cd\u017caj\u0105 tury\u015bci udaj\u0105cy si\u0119 do Grecji. Wed\u0142ug drog\u00f3wki sprawcami najwi\u0119kszej liczby wypadk\u00f3w, je\u015bli chodzi o cudzoziemc\u00f3w, s\u0105 Turcy wracaj\u0105cy do kraju z Zachodniej Europy. W okresie wakacji i \u015bwi\u0105t przez Bu\u0142gari\u0119 w obie strony przeje\u017cd\u017ca ponad 3 mln Turk\u00f3w. Cz\u0119\u015b\u0107 kampanii jest skierowana w\u0142a\u015bnie do nich i rozpoczyna si\u0119 przed obchodzonym pod koniec sierpnia Kurban Bajramem, kiedy spodziewana jest kolejna fala tranzytu.", "Od niedzieli na bu\u0142garskich przej\u015bciach granicznych zagranicznym kierowcom b\u0119d\u0105 rozdawane ulotki wyja\u015bniaj\u0105ce, jak nale\u017cy prowadzi\u0107 samoch\u00f3d w Bu\u0142garii, jakich dzia\u0142a\u0144 unika\u0107, jakie kary za nieprzestrzeganie zasad ruchu drogowego s\u0105 przewidziane. Najwi\u0119cej ulotek przygotowano w j\u0119zyku tureckim, s\u0105 tak\u017ce broszury po niemiecku i angielsku.", "Kierowcom przypomina si\u0119 o obowi\u0105zku jazdy na \u015bwiat\u0142ach mijania przez ca\u0142y dzie\u0144, niezale\u017cnie od pogody, ostrzega si\u0119, \u017ce za niezap\u0142acenie winiety i nieprzyklejanie jej do przedniej szyby pojazdu grozi grzywna do 3 tys. lew\u00f3w (1500 euro) i zatrzymanie samochodu na s\u0142u\u017cbowym parkingu do 30 dni. Ostrzega si\u0119 przed jazd\u0105 i zatrzymywaniem si\u0119 na pasie awaryjnym. Materia\u0142y wyja\u015bniaj\u0105 te\u017c, jakie sankcje gro\u017c\u0105 za jazd\u0119 po spo\u017cyciu alkoholu.", "Akcja potrwa do ko\u0144ca masowych przejazd\u00f3w w kierunku Europy Zachodniej \u2013 poinformowa\u0142a bu\u0142garska policja drogowa. W 2016 r. wed\u0142ug jej danych cudzoziemcy byli odpowiedzialni za 23 ty\u015b. narusze\u0144 i wypadk\u00f3w na terytorium Bu\u0142garii, w 2017 \u2013 ponad 32 tys., w tym roku spodziewany jest dalszy wzrost tej liczby.", "Z Sofii Ewgenia Mano\u0142owa (PAP)", "man/ ndz/ je/"]}
{"url": "https://www.bankier.pl/moto/bez-oplat-dla-osobowek-na-panstwowych-autostradach-584/", "title": ["Bez op\u0142at dla osob\u00f3wek na pa\u0144stwowych autostradach"], "lead": ["Na razie nie b\u0119dzie op\u0142at dla aut osobowych na zbudowanych ju\u017c pa\u0144stwowych autostradach \u2013 pisze poniedzia\u0142kowa \u201eRzeczpospolita\u201d."], "text": ["Na razie nie b\u0119dzie op\u0142at dla aut osobowych na zbudowanych ju\u017c pa\u0144stwowych autostradach \u2013 pisze poniedzia\u0142kowa \u201eRzeczpospolita\u201d.", "\u201eZapowiadany od czterech lat przez kolejnych ministr\u00f3w infrastruktury nowy elektroniczny system poboru op\u0142at, kt\u00f3ry mia\u0142 dzia\u0142a\u0107 od 3 listopada 2018 r. i obj\u0105\u0107 tak\u017ce samochody osobowe na p\u0142atnych autostradach, nie ruszy w tym terminie. Obecnie trudno nawet przewidzie\u0107, kiedy to mo\u017ce si\u0119 sta\u0107, a ministerstwo infrastruktury nie planuje na razie zwi\u0119kszenia liczby odcink\u00f3w, za kt\u00f3re mieliby p\u0142aci\u0107 kierowcy aut od 3,5 t. Obecnie sie\u0107 dr\u00f3g szybkiego ruchu liczy 3449 km, z czego 1638 km to autostrady, a blisko 1811 km trasy ekspresowe. P\u0142atne odcinki, zarz\u0105dzane zar\u00f3wno przez pa\u0144stwo, jak i koncesjonariuszy, licz\u0105 \u0142\u0105cznie 712,4 km, bezp\u0142atnych autostrad mamy ju\u017c 909 km\u201d \u2013 czytamy.", "Dziennik przypomina, \u017ce 3 listopada br. nadz\u00f3r nad dzia\u0142aj\u0105cym od lipca 2011 r. systemem elektronicznego poboru myta od ci\u0119\u017car\u00f3wek i autobus\u00f3w viaTOLL, kt\u00f3rego operatorem jest firma Kapsch, przejmie G\u0142\u00f3wny Inspektorat Transportu Drogowego. GITD przejmie tak\u017ce nadz\u00f3r nad obs\u0142ug\u0105 bramek na autostradach, zarz\u0105dzanych dot\u0105d przez Generaln\u0105 Dyrekcj\u0119 Dr\u00f3g Krajowych i Autostrad.(PAP)", "zjt/ p\u015b/"]}
{"url": "https://www.bankier.pl/moto/tesla-pozwana-o-manipulowanie-kursem-gieldowym-279/", "title": ["Tesla pozwana o manipulowanie kursem gie\u0142dowym"], "lead": ["Tesla i Elon Musk zosta\u0142 pozwany przez jednego z inwestor\u00f3w. Wed\u0142ug powoda Musk wcale nie ma zagwarantowanych \u015brodk\u00f3w na wykup sp\u00f3\u0142ki z gie\u0142dy, a jego kontrowersyjny tweet sprzed weekendu mia\u0142 jedynie na celu podbicie ceny akcji Tesli \u2013 ", "pisze agencja Bloomberga", " ."], "text": ["Tesla i Elon Musk zosta\u0142 pozwany przez jednego z inwestor\u00f3w. Wed\u0142ug powoda Musk wcale nie ma zagwarantowanych \u015brodk\u00f3w na wykup sp\u00f3\u0142ki z gie\u0142dy, a jego kontrowersyjny tweet sprzed weekendu mia\u0142 jedynie na celu podbicie ceny akcji Tesli \u2013 ", " .", "Tesla ma na karku ju\u017c nie tylko", " ale te\u017c inwestor\u00f3w. W\u0105tpliwo\u015bci co do prawdziwo\u015bci deklaracji szefa sp\u00f3\u0142ki rosn\u0105 z ka\u017cdym dniem up\u0142ywaj\u0105cym od publikacji kr\u00f3tkiego posta na Twitterze.", "W tweecie, kt\u00f3ry wywo\u0142a\u0142 tyle emocji, Musk napisa\u0142, \u017ce rozwa\u017ca wykupienie Tesli po cenie 420 dolar\u00f3w ameryka\u0144skich. Doda\u0142, \u017ce \u015brodki na ten cel ma ju\u017c zabezpieczone. Wiadomo\u015b\u0107 szefa Tesli pojawi\u0142a si\u0119 po tym, jak\u00a0", "SEC, cho\u0107 bada spraw\u0119, to nie komentuje jeszcze sprawy, dop\u00f3ki nie zako\u0144czy \u015bledztwa. Inwestor, kt\u00f3ry postanowi\u0142 pozwa\u0107 sp\u00f3\u0142k\u0119, zdaje si\u0119 nie mie\u0107 w\u0105tpliwo\u015bci co do tego, \u017ce ze strony Muska by\u0142 to jedynie blef maj\u0105cy na celu podnie\u015b\u0107 wycen\u0119 Tesli. Mia\u0142aby to by\u0107 tak\u017ce pu\u0142apka na tych, kt\u00f3rzy graj\u0105 na spadek cen akcji Tesli i zajmuj\u0105 kr\u00f3tk\u0105 pozycj\u0119.", "\u2013 Stanowisko Muska, \u017ce ma zabezpieczone \u015brodki na wkupienie sp\u00f3\u0142ki mia\u0142o istotny wp\u0142yw na przesuni\u0119cie na rynku. Poniewa\u017c wcale nie zabezpieczy\u0142 finansowania i udzieli\u0142 fa\u0142szywych, wprowadzaj\u0105cych w b\u0142\u0105d informacji, inwestorzy z kr\u00f3tkimi pozycjami zostali zmuszeni do korekty swoich pozycji i wykupienie udzia\u0142\u00f3w po sztucznie podwy\u017cszonym kursie. Oczywi\u015bcie wszyscy nabywcy akcji Tesli zostali poszkodowani \u2013 czytamy w pozwie z\u0142o\u017conym przez Kalmana Isaacsa w s\u0105dzie kalifornijskim.", "Kurs Tesli spad\u0142 w pi\u0105tek mniej wi\u0119cej do poziomu sprzed gor\u0105cego tweeta Muska i wyni\u00f3s\u0142 nieca\u0142e 360 dol. za akcj\u0119.\u00a0"]}
{"url": "https://www.bankier.pl/moto/samochody-rozpedzaja-polski-rynek-leasingu-350/", "title": ["Samochody rozp\u0119dzaj\u0105 polski rynek leasingu"], "lead": ["Po I p\u00f3\u0142roczu 2018 r. dynamika bran\u017cy leasingowej osi\u0105gn\u0119\u0142a kolejny wzrost \u2013 19,7 proc. rok do roku. Na taki wynik mia\u0142o wp\u0142yw o\u017cywienie we wszystkich kategoriach ruchomo\u015bci. W dalszym ci\u0105gu jednak finansowanie nieruchomo\u015bci pozostaje w strefie spadku."], "text": ["Po I p\u00f3\u0142roczu 2018 r. dynamika bran\u017cy leasingowej osi\u0105gn\u0119\u0142a kolejny wzrost \u2013 19,7 proc. rok do roku. Na taki wynik mia\u0142o wp\u0142yw o\u017cywienie we wszystkich kategoriach ruchomo\u015bci. W dalszym ci\u0105gu jednak finansowanie nieruchomo\u015bci pozostaje w strefie spadku.", "Jak wskazuj\u0105 dane Zwi\u0105zku Polskiego Leasingu, w I po\u0142owie 2018 r. bran\u017ca leasingowa sfinansowa\u0142a inwestycje firm o \u0142\u0105cznej warto\u015bci 38,9 mld z\u0142. Przek\u0142ada si\u0119 to na dynamik\u0119 rynku wynosz\u0105c\u0105 19,7 proc. (rdr). Przy czym na taki wynik rzutuje g\u0142ownie rosn\u0105cy udzia\u0142 firm leasingowych w finansowaniu inwestycji w ruchomo\u015bci.", "Tym samym leasing w polskiej gospodarce ma coraz wi\u0119kszy wp\u0142yw na tworzenie PKB w Polsce. \u2013 Relacja warto\u015bci inwestycji wsp\u00f3\u0142finansowanych przez sektor leasingowy do \u0142\u0105cznego PKB w Polsce by\u0142a na koniec 2017 na znacznie wy\u017cszym poziomie ni\u017c w pozosta\u0142ych krajach europejskich. Nasze prognozy m\u00f3wi\u0105 o wzro\u015bcie tego wska\u017anika z 3,4 do blisko 4 proc. na koniec tego roku \u2013 twierdzi Andrzej Krzemi\u0144ski, przewodnicz\u0105cy Komitetu Wykonawczego Zwi\u0105zku Polskiego Leasingu.", "Po pierwszym p\u00f3\u0142roczu br. \u0142\u0105czna warto\u015b\u0107 aktywnego portfela bran\u017cy leasingowej wynios\u0142a 136,8 mld z\u0142, osi\u0105gaj\u0105c 25-proc. dynamik\u0119 wzrostu w ci\u0105gu ostatniego roku. \u015awiadczy to o rosn\u0105cej roli bran\u017cy leasingowej w finansowaniu krajowych inwestycji oraz istotnego znaczenia leasingu dla przedsi\u0119biorstw z sektora M\u015aP.", "Firmy leasingowe udzielaj\u0105 finansowania niemal w ka\u017cdej kategorii ruchomo\u015bci oraz nieruchomo\u015bci. Jednak jak pokazuj\u0105 dane, najcz\u0119\u015bciej polskie firmy si\u0119gaj\u0105 po pojazdy osobowe i dostawcze do 3,5 t. Po pierwszym p\u00f3\u0142roczu nie zanotowa\u0142o zmian tej tendencji \u2013 udzia\u0142 w strukturze rynku wyni\u00f3s\u0142 45,6 proc. Drugie miejsce, z 26,6 proc. udzia\u0142em, nale\u017cy do transportu ci\u0119\u017ckiego. Natomiast maszyny i inne urz\u0105dzenia, w tym IT, mia\u0142y 26,5 proc. udzia\u0142 w rynku. Pozosta\u0142e transakcje dotyczy\u0142y nieruchomo\u015bci (0,7 proc.) i finansowania innych aktyw\u00f3w (0,5 proc.).", "I tak po I po\u0142owie 2018 r. polska bran\u017ca leasingowa sfinansowa\u0142a pojazdy lekkie o \u0142\u0105cznej warto\u015bci 17,8 mld z\u0142, czyli o 21,2 proc. wi\u0119cej ni\u017c przed rokiem. Nowe kontrakty dotycz\u0105ce \u015brodk\u00f3w transportu ci\u0119\u017ckiego opiewa\u0142y na 10,4 mld z\u0142, odnotowuj\u0105c 17,5 proc. wzrost w tym obszarze. Znacz\u0105co wzros\u0142o r\u00f3wnie\u017c finansowanie maszyn i innych urz\u0105dze\u0144 (w tym IT). \u0141\u0105czna warto\u015b\u0107 maszyn i urz\u0105dze\u0144 sfinansowanych przez bran\u017c\u0119 leasingow\u0105 w analizowanym okresie wynios\u0142a 10,3 mld z\u0142 i by\u0142a wy\u017csza o 21,2 proc. (rdr).", "Dane Zwi\u0105zku Polskiego Leasingu pokazuj\u0105, \u017ce najwi\u0119ksz\u0105 grup\u0119 korzystaj\u0105cych z leasingu stanowi\u0105 klienci o obrotach do 20 mln z\u0142, tj. mikro i ma\u0142e firmy \u2013 ok. 71,6 proc. Przedsi\u0119biorcy o obrotach powy\u017cej 20 mln z\u0142 stanowi\u0105 28 proc., natomiast klienci indywidualni 0,4 proc.", "Jak pokazuj\u0105 wyniki badania zrealizowanego przez CBM INDICATOR, na og\u00f3lnopolskiej pr\u00f3bie firm o obrotach nieprzekraczaj\u0105cych 5 mln z\u0142 wynika, \u017ce 40 proc. ma\u0142ych przedsi\u0119biorstw korzysta lub w przesz\u0142o\u015bci korzysta\u0142o z leasingu, natomiast 81 proc. obecnie korzystaj\u0105cych z leasingu jest zadowolonych z tej formy finansowania. Dodatkowo 62 proc. ma\u0142ych firm uczestnicz\u0105cych w badaniu twierdzi, \u017ce leasing jest elastyczniejsz\u0105 form\u0105 finansowania ni\u017c kredyt, a 59 proc., \u017ce jest ta\u0144szy ni\u017c kredyt.", "Zainteresowanie leasingiem w\u015br\u00f3d przedsi\u0119biorc\u00f3w pokazuj\u0105 r\u00f3wnie\u017c dane GUS-u. Cho\u0107 w 2016 r. liczba badanych przedsi\u0119biorstw by\u0142a wi\u0119ksza (106) ni\u017c w 2017 r. (95), dane wskazuj\u0105, \u017ce liczba zawartych kontrakt\u00f3w by\u0142a wy\u017csza \u2013 w 2016 r. wynosi\u0142a 401\u00a0278, natomiast w 2017 r. 468\u00a0992. R\u00f3wnocze\u015bnie wzros\u0142a liczba wyleasingowanych przedmiot\u00f3w (z 558\u00a0071 do 635\u00a0479) oraz ich warto\u015b\u0107 (z 51\u00a0009 do 58\u00a0186). Ponadto najwi\u0119cej nowych kontrakt\u00f3w podpisano na okres od 2 do 5 lat \u2013 82,1 proc. Udzia\u0142 um\u00f3w zawieranych na okres powy\u017cej 5 lat wyni\u00f3s\u0142 10,7 proc., natomiast najni\u017cszy by\u0142 udzia\u0142 um\u00f3w kr\u00f3tkoterminowych (do 2 lat) \u2013 7,2 proc. warto\u015bci og\u00f3\u0142u kontrakt\u00f3w.", "Firmy leasingowe dzia\u0142aj\u0105ce w bran\u017cy mia\u0142y g\u0142\u00f3wnie form\u0119 prawno-organizacyjn\u0105 sp\u00f3\u0142ek kapita\u0142owych: 65 to sp\u00f3\u0142ki z ograniczon\u0105 odpowiedzialno\u015bci\u0105, 28 sp\u00f3\u0142ek akcyjnych, 1 sp\u00f3\u0142ka jawna oraz 1 inna sp\u00f3\u0142ka. Natomiast dzia\u0142alno\u015b\u0107 leasingowa w 48 firmach prowadzona by\u0142a przez przedsi\u0119biorstwa, w kt\u00f3rych przewa\u017caj\u0105cymi udzia\u0142owcami w kapitale podstawowym byli akcjonariusze zagraniczni. Ponadto dzia\u0142alno\u015b\u0107 leasingowa w 20 przedsi\u0119biorstwach by\u0142a jedynym rodzajem dzia\u0142alno\u015bci, w 45 przedsi\u0119biorstwach przewa\u017caj\u0105cym, a w 30 przedsi\u0119biorstwach ubocznym rodzajem dzia\u0142alno\u015bci.", "Przychody 65 podmiot\u00f3w, w kt\u00f3rych leasing stanowi\u0142 jedyn\u0105 b\u0105d\u017a dominuj\u0105c\u0105 dzia\u0142alno\u015b\u0107, wynios\u0142y 11 349 mln z\u0142. Analizowane przedsi\u0119biorstwa leasingowe (65) uzyska\u0142y w 2017 r. dodatni wynik finansowy, zar\u00f3wno brutto jak i netto. Wynik finansowy w uj\u0119ciu brutto wyni\u00f3s\u0142 1 005 mln z\u0142. Zyski brutto w kwocie 1 079 mln z\u0142 osi\u0105gn\u0119\u0142o 50 przedsi\u0119biorstw leasingowych. Straty brutto ponios\u0142o 15 przedsi\u0119biorstw leasingowych (74 mln z\u0142). Wynik finansowy netto w tej grupie przedsi\u0119biorstw wyni\u00f3s\u0142 712 mln z\u0142, z tego zysk netto 803 mln z\u0142, a strata netto 91 mln z\u0142. Zyski netto osi\u0105gn\u0119\u0142o 50 przedsi\u0119biorstw leasingowych, straty netto ponios\u0142o 15 przedsi\u0119biorstw.", "Z us\u0142ug firm leasingowych w 2017 r. najcz\u0119\u015bciej korzysta\u0142y bran\u017ce, tj. przetw\u00f3rstwo przemys\u0142owe, budownictwo, handel hurtowy i detaliczny, transport i gospodarka magazynowa oraz pozosta\u0142a dzia\u0142alno\u015b\u0107 us\u0142ugowa. Na bran\u017ce te przypada ok. 68 proc. rynku leasingu w Polsce.", "We wszystkich ww. bran\u017cach, za wyj\u0105tkiem pozosta\u0142ej dzia\u0142alno\u015bci us\u0142ugowej, zarejestrowano wzrost warto\u015bci nowych um\u00f3w leasingu, kt\u00f3ry \u0142\u0105cznie przekroczy\u0142 14 proc. wed\u0142ug danych GUS-u. W przetw\u00f3rstwie przemys\u0142owym w 2017 r. zawarto nowe umowy leasingu na warto\u015b\u0107 9935 mln z\u0142, w budownictwie 4570 mln z\u0142, w handlu hurtowym i detalicznym 9148 mln z\u0142, w transporcie i gospodarce magazynowej 11 046 mln z\u0142, natomiast w pozosta\u0142ych dzia\u0142alno\u015bciach us\u0142ugowych 5846 mln z\u0142. W pozosta\u0142ych rodzajach bran\u017c zawarto nowe umowy leasingu na warto\u015b\u0107 14 168 mln z\u0142.", "Zwi\u0105zek Polskiego Leasingu prognozuje, \u017ce 2018 b\u0119dzie sz\u00f3stym rokiem z rz\u0119du z dwucyfrowym tempem rozwoju. Przewiduje si\u0119, \u017ce dynamika rynku leasingu w 2018 roku wyniesie 22,7 proc., natomiast \u0142\u0105czne finansowanie bran\u017cy mo\u017ce przekroczy\u0107 83 mld z\u0142.", "Jednocze\u015bnie ZPL zwraca uwag\u0119 na fakt, \u017ce ", "\u00a0mo\u017ce przyczyni\u0107 si\u0119 do istotnego wzrostu wolumenu finansowanych aut osobowych, szczeg\u00f3lnie w IV kw. 2018."]}
{"url": "https://www.bankier.pl/moto/wykup-tesli-z-gieldy-nie-dla-wszystkich-po-420-dol-490/", "title": ["Wykup Tesli z gie\u0142dy nie dla wszystkich po 420 dol."], "lead": ["Elon Musk zdradzi\u0142 nieco wi\u0119cej szczeg\u00f3\u0142\u00f3w dotycz\u0105cych planu wykupu sp\u00f3\u0142ki Tesla z gie\u0142dy. Zamiana statusu firmy ze sp\u00f3\u0142ki publicznej na prywatn\u0105 ma by\u0107 zrealizowana bez u\u017cycia kredytu, a obiecywane 420 dol. za akcj\u0119 nie b\u0119dzie przys\u0142ugiwa\u0107 ka\u017cdemu inwestorowi \u2013 ", "wynika z opublikowanych na blogu Tesli wyja\u015bnie\u0144."], "text": ["Elon Musk zdradzi\u0142 nieco wi\u0119cej szczeg\u00f3\u0142\u00f3w dotycz\u0105cych planu wykupu sp\u00f3\u0142ki Tesla z gie\u0142dy. Zamiana statusu firmy ze sp\u00f3\u0142ki publicznej na prywatn\u0105 ma by\u0107 zrealizowana bez u\u017cycia kredytu, a obiecywane 420 dol. za akcj\u0119 nie b\u0119dzie przys\u0142ugiwa\u0107 ka\u017cdemu inwestorowi \u2013 ", "Musk w kolejnym li\u015bcie do inwestor\u00f3w t\u0142umaczy, \u017ce podawana przez media informacja o konieczno\u015bci wydania 70 mld dolar\u00f3w na wykupienie Tesli z r\u0105k udzia\u0142owc\u00f3w jest przesadzone. Zapowiada tym samym, ", " nie b\u0119dzie dotyczy\u0142o wszystkich \u2013 tak\u0105 wycen\u0119 swoich walor\u00f3w otrzymaj\u0105 tylko ci udzia\u0142owcy, kt\u00f3rzy nie zdecyduj\u0105 si\u0119 dalej wspiera\u0107 Tesli.", "Prezes Tesli zamierza sfinansowa\u0107 operacj\u0119 nie z wykorzystaniem kredytu, a kapita\u0142u od najwi\u0119kszych udzia\u0142owc\u00f3w, kt\u00f3rzy jak twierdzi \u201eod zawsze wspierali Tesl\u0119\u201d. W\u015br\u00f3d nich przewija si\u0119 tak\u017ce saudyjski fundusz maj\u0105tkowy. Rzekomo dyrektor zarz\u0105dzaj\u0105cy funduszu stwierdzi\u0142 w rozmowie z Muskiem, \u017ce fundusz powinien by\u0107 ju\u017c podczas rozm\u00f3w z lipca br. zaanga\u017cowany w odkup sp\u00f3\u0142ki z gie\u0142dy. P\u00f3ki co nie podj\u0119to \u017cadnych decyzji o takiej wsp\u00f3\u0142pracy, ale zaplanowano kolejne spotkania.", "Musk zapowiada, \u017ce zanim w og\u00f3le odb\u0119dzie si\u0119 g\u0142osowanie, chce przedstawi\u0107 wszystkim udzia\u0142owcom konkretny plan zmiany w\u0142asno\u015bciowej Tesli \u2013 teraz na jego przedstawienie jest jeszcze za wcze\u015bnie.", "\u2013 Warto r\u00f3wnie\u017c wyja\u015bni\u0107, \u017ce wi\u0119kszo\u015b\u0107 kapita\u0142u niezb\u0119dnego na przej\u015bcie sp\u00f3\u0142ki na dzia\u0142alno\u015b\u0107 prywatn\u0105 b\u0119dzie pozyskana z private equity ni\u017c kredytu. Nie uwa\u017cam, \u017ceby grzebanie Tesli z drastycznie zwi\u0119kszonym d\u0142ugiem by\u0142o m\u0105dre \u2013 pisze Musk w oficjalnej wiadomo\u015bci.", "Dodatkowo wyja\u015bnia, \u017ce rzekome 70 mld dol. potrzebnych na sfinansowanie wykupy sp\u00f3\u0142ki z r\u0105k inwestor\u00f3w gie\u0142dowych jest przesadzone. \u2013 Stawka wynosz\u0105ca 420 dol./akcj\u0119 b\u0119dzie zasadna tylko w przypadku tych udzia\u0142owc\u00f3w, kt\u00f3ry nie b\u0119d\u0105 chcieli zosta\u0107 z nasz\u0105 sp\u00f3\u0142k\u0119 po przej\u015bciu na dzia\u0142alno\u015b\u0107 prywatn\u0105. Na t\u0119 chwil\u0119 szacuj\u0119, \u017ce ok. 2/3 udzia\u0142\u00f3w przejdzie na prywatn\u0105 inwestycj\u0119 \u2013 dodaje.", "\u00a0Przekonany o braku \u015brodk\u00f3w na pokrycie ca\u0142ej operacji jest te\u017c "]}
{"url": "https://www.bankier.pl/moto/musk-funduje-udzialowcom-tesli-jazde-bez-trzymanki-sledztwo-przyspiesza-609/", "title": ["Musk funduje udzia\u0142owcom Tesli jazd\u0119 bez trzymanki. \u015aledztwo przyspiesza"], "lead": ["Tesla nie schodzi z nadzorczego \u015bwiecznika i funduje inwestorom ostr\u0105 jazd\u0119 bez trzymanki. Ameryka\u0144ska Komisja Papier\u00f3w Warto\u015bciowych i Gie\u0142d nie odpuszcza i mocniej bierze si\u0119 za \u015bledztwo po og\u0142oszeniu przez sp\u00f3\u0142k\u0119, \u017ce procesem prywatyzacji zajmie si\u0119 Goldman Sachs ", "\u2013 pisze agencja Reutera", " ."], "text": ["Tesla nie schodzi z nadzorczego \u015bwiecznika i funduje inwestorom ostr\u0105 jazd\u0119 bez trzymanki. Ameryka\u0144ska Komisja Papier\u00f3w Warto\u015bciowych i Gie\u0142d nie odpuszcza i mocniej bierze si\u0119 za \u015bledztwo po og\u0142oszeniu przez sp\u00f3\u0142k\u0119, \u017ce procesem prywatyzacji zajmie si\u0119 Goldman Sachs ", " .", "Ca\u0142a telenowela zacz\u0119\u0142a si\u0119 w ubieg\u0142ym tygodniu, gdy ", " po cenie 420 dol. i ma na ten cel zabezpieczone \u015brodki. ", ", a w \u015blad za nim poszed\u0142 jeden z udzia\u0142owc\u00f3w, ", ".", "Rozprzestrzeniaj\u0105c\u0105 si\u0119 po\u017cog\u0119 pr\u00f3bowa\u0142 za\u0142agodzi\u0107 sam Musk, wyja\u015bniaj\u0105c szczeg\u00f3\u0142y operacji na blogu Tesli. Poinformowano m.in., \u017ce kalkulacje medi\u00f3w s\u0105 przesadzone i wcale nie trzeba b\u0119dzie zebra\u0107 70 mld dolar\u00f3w na wykup sp\u00f3\u0142ki z parkietu (poddawano pod w\u0105tpliwo\u015b\u0107 posiadanie przez Muska takich \u015brodk\u00f3w). ", " \u2013 Musk szacuje, \u017ce 2/3 udzia\u0142owc\u00f3w pozostanie z Tesl\u0105 i zainwestowane w akcje \u015brodki przeka\u017ce na budow\u0119 funduszu kapita\u0142owego na rozw\u00f3j i dzia\u0142alno\u015b\u0107 sp\u00f3\u0142ki.", "W wiadomo\u015bci ujawniono tak\u017ce, \u017ce spory udzia\u0142 w procesie prywatyzacji ma wzi\u0105\u0107 saudyjski fundusz, z kt\u00f3rym rozmowy tocz\u0105 si\u0119 ju\u017c od pewnego czasu. Musk zapewni\u0142 jednak, \u017ce nic nie odb\u0119dzie si\u0119 bez wiedzy udzia\u0142owc\u00f3w. Nied\u0142ugo potem podano do informacji, \u017ce ca\u0142\u0105 operacj\u0105 zajmie si\u0119 Goldman Sachs, rezygnuj\u0105c tym samym z udzia\u0142\u00f3w w sp\u00f3\u0142ce Muska.", "Ostatnie informacje spowodowa\u0142y, \u017ce SEC mocniej zakasa\u0142 r\u0119kawy i zacz\u0105\u0142 dok\u0142adniej sprawdza\u0107, co w sp\u00f3\u0142ce piszczy i czy faktycznie deklarowane pieni\u0105dze na wykup sp\u00f3\u0142ki s\u0105 od\u0142o\u017cone. Sprawa jest ju\u017c na tyle powa\u017cna, \u017ce zarz\u0105d Tesli zatrudni\u0142 firm\u0119 prawnicz\u0105 do pomocy podczas \u015bledztwa. Prawnicy w rozmowie z Reutersem poinformowali, \u017ce Musk, publikuj\u0105c problematycznego tweeta, mia\u0142 powody, by wierzy\u0107 w to, \u017ce ma na t\u0119 operacj\u0119 pieni\u0105dze, ale dosz\u0142o do podkoloryzowania, kt\u00f3re mo\u017ce napyta\u0107 sp\u00f3\u0142ce biedy. \u201eWSJ\u201d informowa\u0142, \u017ce SEC ju\u017c dopytywa\u0142o o szczeg\u00f3\u0142y wszystkich dyrektor\u00f3w Tesli."]}
{"url": "https://www.bankier.pl/moto/znizki-na-oc-ac-mozna-przywiezc-z-zagranicy-289/", "title": ["Zni\u017cki na OC/AC mo\u017cna przywie\u017a\u0107 z zagranicy"], "lead": ["Kierowca, kt\u00f3ry przez kilka ostatnich lat mieszka\u0142 w innym kraju i nie zaliczy\u0142 \u017cadnej szkody, ma szans\u0119 dzi\u0119ki temu obni\u017cy\u0107 cen\u0119 polisy w Polsce. Ubezpieczyciele nadal jednak maj\u0105 w tym zakresie dowolno\u015b\u0107. W efekcie niekt\u00f3rzy zupe\u0142nie nie uwzgl\u0119dniaj\u0105 zagranicznych do\u015bwiadcze\u0144 klienta."], "text": ["Kierowca, kt\u00f3ry przez kilka ostatnich lat mieszka\u0142 w innym kraju i nie zaliczy\u0142 \u017cadnej szkody, ma szans\u0119 dzi\u0119ki temu obni\u017cy\u0107 cen\u0119 polisy w Polsce. Ubezpieczyciele nadal jednak maj\u0105 w tym zakresie dowolno\u015b\u0107. W efekcie niekt\u00f3rzy zupe\u0142nie nie uwzgl\u0119dniaj\u0105 zagranicznych do\u015bwiadcze\u0144 klienta.", "Pytania o polityk\u0119 towarzystw ubezpiecze\u0144 w opisanej sprawie s\u0105 cz\u0119ste w gronie os\u00f3b, kt\u00f3re po latach emigracji decyduj\u0105 si\u0119 na powr\u00f3t do Polski. W wielu przypadkach s\u0105 to przyjazdy z kraj\u00f3w Unii Europejskiej, co rodzi u kierowc\u00f3w nadziej\u0119, \u017ce w ramach europejskiego rynku kraje wzajemnie uznaj\u0105 zni\u017cki. Nie ma takiej zasady.", "Obecnie ka\u017cdy z ubezpieczycieli ma niezale\u017cn\u0105 od zagranicznej historii kierowcy swobod\u0119 w zakresie kszta\u0142towania zni\u017cek czy zwy\u017cek przy ustalaniu cen OC czy AC. Zapytali\u015bmy towarzystwa ubezpiecze\u0144, jakie praktyki stosuj\u0105 w tym zakresie. Odpowiedzi podzieli\u0142y rynek na trzy grupy stosuj\u0105ce r\u00f3\u017cne podej\u015bcia.", "Pierwsza \u2013 nale\u017c\u0105 do niej m.in. Ergo Hestia czy Link4 \u2013 w og\u00f3le ", ". \u2013 W procesie przygotowywania oferty ubezpieczenia bazujemy na historii wypracowanej w Polsce i potwierdzonej w Ubezpieczeniowym Funduszu Gwarancyjnym. Nie analizujemy dokumentacji szkodowej za granic\u0105 \u2013 t\u0142umaczy Maciej Krzysztoszek, rzecznik prasowy Link4. Klienci tego ubezpieczyciela, kupuj\u0105c po kilku latach pobytu za granic\u0105 polis\u0119 w Polsce, nie b\u0119d\u0105 mogli skorzysta\u0107 ze zni\u017cek.", "Druga grupa ", ". \u2013 W przypadku os\u00f3b fizycznych mieszkaj\u0105cych ostatnio za granic\u0105 mo\u017cemy w kalkulacji sk\u0142adki uwzgl\u0119dni\u0107 histori\u0119 polisowo-szkodow\u0105 (\u2026) Nie oznacza to automatycznego uznania zni\u017cek, ale uzupe\u0142nienie danych do kalkulacji, kt\u00f3re w przypadku polis wystawionych w Polsce by\u0142yby uzyskane automatycznie z bazy UFG \u2013 wyja\u015bnia Rafa\u0142 Rzeszutko, Dyrektor Departamentu Underwritingu Ubezpiecze\u0144 Masowych w Allianz Polska.", "W takim przypadku konieczne jest przed\u0142o\u017cenie za\u015bwiadczenia o bezszkodowej je\u017adzie, wystawianego przez zagraniczny zak\u0142ad ubezpiecze\u0144. \u2013 Taki dokument przed wydaniem decyzji jest oceniany przez underwritera \u2013 informuje Dawid Korsze\u0144, rzecznik prasowy Warty. \u2013 Na podstawie zawartych w nim informacji \u2013 m.in. lat\u00a0 polisowych oraz szk\u00f3d \u2013 wyznaczamy zni\u017ck\u0119, bazuj\u0105c na naszych tabelach bonus-malus \u2013 uzupe\u0142nia Arkadiusz Wi\u015bniewski, cz\u0142onek zarz\u0105du Generali.", "Jak uzyska\u0107 takie za\u015bwiadczenie? \u2013 Je\u015bli chodzi o kraje Unii, to cz\u0119sto b\u0119dzie ono wystawiane na standardowym formularzu rekomendowanym przez europejsk\u0105 organizacj\u0119 Insurance Europe. W innym przypadku oczekiwane jest za\u015bwiadczenie przet\u0142umaczone przez t\u0142umacza \u2013 informuje biuro prasowe PZU.", "Karolina Mulhern z biura prasowego Compensy podkre\u015bla, \u017ce w przypadku tej firmy wa\u017cne jest za\u015bwiadczenie aktualne, wystawione maksymalnie w ci\u0105gu ostatnich 30 dni, przet\u0142umaczone przez t\u0142umacza przysi\u0119g\u0142ego [Aviva, Axa czy Benefia dopuszczaj\u0105 wersj\u0119 angloj\u0119zyczn\u0105 \u2013 red.]. \u017beby dokument zosta\u0142 uwzgl\u0119dniony przy kalkulacji sk\u0142adki, powinien zawiera\u0107 dane dotycz\u0105ce zakresu ubezpieczenia, okresu obowi\u0105zywania, histori\u0119 szkodow\u0105 b\u0105d\u017a informacj\u0119 o braku szk\u00f3d. Na dokumencie powinna znajdowa\u0107 si\u0119 piecz\u0119\u0107 firmowa zak\u0142adu ubezpiecze\u0144 oraz piecz\u0119\u0107 imienna lub podpis osoby wystawiaj\u0105cej za\u015bwiadczenie.", "Nie mniej szczeg\u00f3\u0142owe obostrzenia stosuje Gothaer. \u2013 Honorujemy za\u015bwiadczenie o bezszkodowej je\u017adzie (lub szkodowej), gdzie s\u0105 przedstawione wszystkie polisy komunikacyjne z dok\u0142adnymi ich okresami, na podstawie kt\u00f3rych \u2013 wed\u0142ug w\u0142asnych za\u0142o\u017ce\u0144 \u2013 wyliczamy odpowiedni\u0105 zni\u017ck\u0119 bonus/malus. Podkre\u015blam, i\u017c istotne jest przedstawienie na za\u015bwiadczeniu dok\u0142adnych dat polis, poniewa\u017c og\u00f3lna informacja typu np. \u201eokres ubezpieczenia \u2013 10 lat bezszkodowych\u201d nie stanowi dla nas podstawy do wyliczenia dodatkowych zni\u017cek \u2013 m\u00f3wi przedstawicielka towarzystwa ubezpiecze\u0144. Z kolei dla Axy liczy si\u0119 nie historia jazdy z ostatniej dekady, ale z okresu o po\u0142ow\u0119 kr\u00f3tszego.", "Niedok\u0142adno\u015b\u0107 przedk\u0142adanego o\u015bwiadczenia mo\u017ce skutkowa\u0107 mniejsz\u0105 ni\u017c mo\u017cliwa zni\u017ck\u0105. Na to uwag\u0119 zwraca Monika Reszka z Departamentu Ubezpiecze\u0144 Komunikacyjnych InterRisk: \u2013 Je\u017celi na za\u015bwiadczeniu brak jest informacji w jakim zakresie pojazd by\u0142 ubezpieczony (OC, AC), zni\u017cki naliczane s\u0105 tylko i wy\u0142\u0105cznie w ryzyku OC \u2013 czytamy w przes\u0142anym stanowisku.", "W grupie pozosta\u0142ych ubezpieczycieli, najw\u0119\u017cszej, znajduj\u0105 si\u0119 te towarzystwa ubezpiecze\u0144, kt\u00f3re deklaruj\u0105 uwzgl\u0119dnianie zni\u017cek na OC/AC wypracowanych przez kierowc\u0119 za granic\u0105. Spo\u015br\u00f3d dwunastu zak\u0142ad\u00f3w tylko jedno \u2013 Aviva \u2013 odpowiedzia\u0142o wprost: \u201eHonorujemy zni\u017cki 1:1. Je\u015bli klient przedstawi dokument zawieraj\u0105cy informacj\u0119 o wypracowanych zni\u017ckach zagranicznych np. 50%, uznajemy je w naszej kalkulacji sk\u0142adki\u201d. \u017beby ten warunek zosta\u0142 spe\u0142niony, konieczne jest okazanie szczeg\u00f3\u0142owego dokumentu potwierdzaj\u0105cego bezszkodow\u0105 jazd\u0119 za granic\u0105. Znale\u017a\u0107 si\u0119 w nim musz\u0105 informacje o zakresie ubezpieczenia\u00a0 i ewentualnych szkodach, okresach, na jakie zawierano ubezpieczenia oraz przedmiocie ubezpieczenia (marka, model, rok produkcji). Honorowane s\u0105 za\u015bwiadczenia tylko z kraj\u00f3w europejskich, Kanady, USA i Meksyku, tak\u017ce wystawione przez broker\u00f3w i agent\u00f3w ubezpieczeniowych w imieniu firmy ubezpieczeniowej, pod warunkiem, \u017ce zawieraj\u0105 potrzebn\u0105 informacj\u0119.", "P\u00f3ki co, w zale\u017cno\u015bci od tego, jakiego ubezpieczyciela wybierze powracaj\u0105cy z zagranicy kierowca, r\u00f3\u017cne b\u0119d\u0105 stosowane wobec jego zni\u017cek podej\u015bcia. Wkr\u00f3tce mo\u017ce si\u0119 to jednak zmieni\u0107. Jesieni\u0105 ubieg\u0142ego roku zrobi\u0142o si\u0119 g\u0142o\u015bno o propozycjach Komisji Europejskiej (zobacz: \u201e", "\u201d), kt\u00f3re zak\u0142ada\u0142y m.in. obligatoryjne uwzgl\u0119dnianie historii bezszkodowej jazdy w innych krajach UE. \u201eUbezpieczyciele b\u0119d\u0105 musieli traktowa\u0107 o\u015bwiadczenia o przebiegu ubezpieczenia wydane przez ubezpieczyciela z innego pa\u0144stwa cz\u0142onkowskiego na r\u00f3wni z tymi wydanymi w ich kraju. Powinno to zagwarantowa\u0107 obywatelom nabywaj\u0105cym ubezpieczenie za granic\u0105 mo\u017cliwo\u015b\u0107 skorzystania z bardziej konkurencyjnych sk\u0142adek ubezpieczeniowych na tych samych zasadach co klienci krajowi\u201d \u2013 podawa\u0142a Komisja w oficjalnym komunikacie. W\u015br\u00f3d propozycji pojawi\u0142o si\u0119 tak\u017ce wprowadzenie w Unii jednolitego formularza za\u015bwiadczenia o historii szk\u00f3d z komunikacyjnej polisy OC.", "Co wi\u0119cej, Komisja chcia\u0142aby nak\u0142oni\u0107 towarzystwa ubezpiecze\u0144 do publikowania zasad naliczania bonus\u00f3w za bezszkodow\u0105 jazd\u0119, \u017ceby rynek zyska\u0142 na transparentno\u015bci w oczach klient\u00f3w.", "\u2013 Propozycja wprowadzenia w Unii jednolitego formularza za\u015bwiadczenia o historii szkodowej jest dobrym pomys\u0142em. Jego standaryzacja spowoduje, \u017ce dokument ten b\u0119dzie rozpoznawalny we wszystkich krajach UE. Jednak zobligowanie ubezpieczycieli do publikowania szczeg\u00f3\u0142owych kryteri\u00f3w systemu zni\u017cek/zwy\u017cek za bezszkodow\u0105 jazd\u0119 wydaje si\u0119 ju\u017c zbyt daleko id\u0105c\u0105 propozycj\u0105, kt\u00f3ra ogranicza swobod\u0119 dzia\u0142alno\u015bci gospodarczej \u2013 komentowa\u0142a w\u00f3wczas El\u017cbieta Wanat-Po\u0142e\u0107, prezes Ubezpieczeniowego Funduszu Gwarancyjnego.", "W ubieg\u0142ym miesi\u0105cu do propozycji zmian odnios\u0142a si\u0119 Insurance Europe \u2013 organizacja zrzeszaj\u0105ca europejskich ubezpieczycieli. Broni prawa do swobodnego, indywidualnego \u201eos\u0105du handlowego\u201d, co jest oznak\u0105 zdrowego konkurencyjnego rynku.", "Zaprezentowane w maju br. propozycje Komisji s\u0105 efektem rozpocz\u0119tej w czerwcu 2016 r. oceny dyrektywy ws. ubezpiecze\u0144 komunikacyjnych (MID \u2013 Motor Insurance Directive, 2009/103/WE). Prace obejmowa\u0142y konsultacje publiczne prowadzone od lipca do pa\u017adziernika ubieg\u0142ego roku. Jak informuje UFG, Komisja Europejska mas czas na uchwalenie zmiany dyrektywy do przysz\u0142orocznych wybor\u00f3w do Parlamentu Europejskiego, czyli do maja 2019 roku."]}
{"url": "https://www.bankier.pl/moto/ceny-paliw-pozostana-stabilne-do-konca-wakacji-569/", "title": ["Ceny paliw pozostan\u0105 stabilne do ko\u0144ca wakacji"], "lead": ["Ceny paliw na stacjach w najbli\u017cszym czasie b\u0119d\u0105 podlega\u0142y minimalnym zmianom \u00ad- wynika z raportu portalu e-petrol."], "text": ["Ceny paliw na stacjach w najbli\u017cszym czasie b\u0119d\u0105 podlega\u0142y minimalnym zmianom \u00ad- wynika z raportu portalu e-petrol.", "\u201eW tym tygodniu zmiana cen detalicznych dotyczy jedynie autogazu. Ceny pozosta\u0142ych paliw nie uleg\u0142y zmianie i w najbli\u017cszym czasie mo\u017cemy si\u0119 spodziewa\u0107 zaledwie minimalnych korekt na pylonach\u201d \u2013 napisano w raporcie.", "\u201eW okresie mi\u0119dzy 20 a 26 sierpnia spodziewamy si\u0119, \u017ce cena benzyny 98-oktanowej ulokuje si\u0119 na poziomie 5,34-5,45 z\u0142/l. W przypadku najpopularniejszej benzyny Pb95 ceny ulokuj\u0105 si\u0119 w przedziale 5,04-5,13 z\u0142/l. Z kolei olej nap\u0119dowy wed\u0142ug prognoz e-petrol .pl b\u0119dzie kosztowa\u0107 4,97-5,06. Wyra\u017aniejsze spadki mo\u017cna zobaczy\u0107 natomiast w przypadku autogazu, kt\u00f3ry znajdzie si\u0119 na poziomie 2,27-2,34 z\u0142/l\u201d \u2013 napisali.", "Poni\u017cej aktualne, \u015brednie ceny paliw w Polsce oraz prognoza cen paliw w sprzeda\u017cy detalicznej:", "Ceny paliw na stacjach mog\u0105 pozosta\u0107 stabilne do ko\u0144ca wakacji \u2013 oceniaj\u0105 analitycy BM Reflex.", "\u201ePraktycznie od miesi\u0105ca na krajowym rynku detalicznym nie obserwujemy wi\u0119kszych zmian cen. Mijaj\u0105cy tydzie\u0144 r\u00f3wnie\u017c nie przyni\u00f3s\u0142 zmian tego stanu rzeczy i sytuacja taka mo\u017ce potrwa\u0107 do ko\u0144ca wakacji. Aktualnie za litr benzyny Pb95 p\u0142acimy \u015brednio w kraju 5,08 PLN/l co oznacza spadek o 1 gr./l w skali tygodnia. Na niezmienionym poziomie 5 PLN/l pozosta\u0142y ceny oleju nap\u0119dowego. Autogaz natomiast potania\u0142 4 gr./l do 2,32 PLN/l\u201d \u2013 napisano w raporcie.", "\u201eHurtowe ceny benzyn i diesla wzros\u0142y w skali tygodnia oko\u0142o 4 gr./l netto, tak wi\u0119c ceny paliw na stacjach powinny nadal pozosta\u0107 stabilne tym bardziej, \u017ce na rynku hurtowym od kilku tygodni nie obserwujemy wyra\u017aniejszej tendencji\u201d \u2013 dodano.", "(PAP Biznes)", "au/ gor/", "mj/ gor/"]}
{"url": "https://www.bankier.pl/moto/polacy-rejestruja-ponad-2000-samochodow-dziennie-423/", "title": ["Polacy rejestruj\u0105 ponad 2000 samochod\u00f3w dziennie"], "lead": ["Lipiec to dla bran\u017cy motoryzacyjnej kolejny dobry miesi\u0105c. Wyniki sprzeda\u017cy by\u0142y r\u00f3wnie dobre jak w czerwcu i znacznie lepsze ni\u017c rok temu. W pierwszym miesi\u0105cu drugiego p\u00f3\u0142rocza Polacy \u015brednio rejestrowali ponad 2000 samochod\u00f3w osobowych na dzie\u0144 roboczy."], "text": ["Lipiec to dla bran\u017cy motoryzacyjnej kolejny dobry miesi\u0105c. Wyniki sprzeda\u017cy by\u0142y r\u00f3wnie dobre jak w czerwcu i znacznie lepsze ni\u017c rok temu. W pierwszym miesi\u0105cu drugiego p\u00f3\u0142rocza Polacy \u015brednio rejestrowali ponad 2000 samochod\u00f3w osobowych na dzie\u0144 roboczy.", "\u2013 W grupie samochod\u00f3w osobowych w lipcu 2018 r. zarejestrowano 46 285 szt., co oznacza nieustanny wzrost od kwietnia 2015 r. (40. miesi\u0105c z rz\u0119du). Po raz pierwszy w historii liczba rejestracji w lipcu przekroczy\u0142a 45 tys. szt. Rezultat w ostatnim miesi\u0105cu poprawi\u0142 si\u0119 o 25,7 proc. w skali roku (+9 454) i by\u0142 praktycznie r\u00f3wny osi\u0105gni\u0119temu miesi\u0105c wcze\u015bniej \u2013 czytamy ", " za lipiec 2018 roku przygotowanym przez Polski Zwi\u0105zek Przemys\u0142u Motoryzacyjnego.", "Lipcowe liczby rejestracji oznaczaj\u0105, \u017ce od pocz\u0105tku tego roku zarejestrowano ju\u017c blisko 320\u00a0000 szt. osob\u00f3wek. Uwzgl\u0119dniaj\u0105c dodatkowo lekkie samochody dostawcze to 357\u00a0433 szt. To o ok. 12 proc. wi\u0119cej ni\u017c w analogicznym okresie ubieg\u0142ego roku.", "Nie dla wszystkich marek wzrosty s\u0105 jednak r\u00f3wnie \u0142askawe z ka\u017cdym kolejnym miesi\u0105cem. W lipcu dosz\u0142o do sporego przetasowania w czo\u0142\u00f3wce najcz\u0119\u015bciej rejestrowanych samochod\u00f3w osobowych w Polsce. Na pierwsze miejsce dzi\u0119ki blisko trzykrotnie wi\u0119kszej sprzeda\u017cy wysun\u0105\u0142 si\u0119 fiat tipo, kt\u00f3ry zosta\u0142 zarejestrowany 600 razy przez klient\u00f3w indywidualnych.", "Na kolejnych miejscach z niewielk\u0105 popraw\u0105 czerwcowych wynik\u00f3w znalaz\u0142y si\u0119 opel astra i toyota yaris \u2013 w przypadku obu modeli uda\u0142o si\u0119 zarejestrowa\u0107 co najmniej 400 szt. O jedn\u0105 sztuk\u0119 gorszy wynik odnotowa\u0142a dacia duster \u2013 lider sprzeda\u017cy ostatnich miesi\u0119cy musia\u0142 zadowoli\u0107 si\u0119 w lipcu czwartym miejscem w rankingu.", "Dobre wyniki oznacza\u0142y, \u017ce \u017caden z modeli nie odnotowa\u0142 spektakularnych spadk\u00f3w sprzeda\u017cy. Podwojenie liczby rejestracji odnotowano natomiast w przypadku dw\u00f3ch toyot \u2013 corolli i aygo.", "Firmy niezmiennie najch\u0119tniej kupuj\u0105 skod\u0119 octavi\u0119. Model w lipcu by\u0142 jednak osamotniony, bo z drugiego miejsca spad\u0142a skoda fabia, l\u0105duj\u0105c na 5. miejscu zestawienia. Ponad 1000 szt. sprzedano firmom jeszcze opla astry, volkswagena golfa i volkswagena passata.", "Liczba pierwszych rejestracji nowych samochod\u00f3w osobowych w lipcu 2018 r. w Polsce \u2013 firmy", "\u0179r\u00f3d\u0142o: Raport Polskiego Zwi\u0105zku Przemys\u0142u Motoryzacyjnego na podstawie bazy CEPiK (MSW/MC)", "Nieco ponad dwukrotnie lepiej wzgl\u0119dem czerwca poradzi\u0142 sobie ford mondeo. To jednak wci\u0105\u017c niewielki wolumen sprzeda\u017cy \u2013 428 szt., co plasuje go pod koniec tabeli TOP20. Firmy zarejestrowa\u0142y \u0142\u0105cznie niemal tyle samo samochod\u00f3w co w czerwcu 2018 r."]}
{"url": "https://www.bankier.pl/moto/motocykle-zwalniaja-polacy-nie-przelkneli-podwyzek-cen-125-ek-563/", "title": ["Motocykle zwalniaj\u0105. Polacy nie prze\u0142kn\u0119li podwy\u017cek cen 125-ek"], "lead": ["Sza\u0142 na tanie motocykle, kt\u00f3rymi mo\u017cna je\u017adzi\u0107 bez dodatkowych uprawnie\u0144 min\u0105\u0142, umieraj\u0105c z tego samego powodu, z kt\u00f3rego si\u0119 narodzi\u0142. Regulacje prawne na pocz\u0105tku zwi\u0119kszy\u0142y dost\u0119pno\u015b\u0107 takich pojazd\u00f3w, a teraz na tyle podnios\u0142y ceny, \u017ce Polacy rzadziej si\u0119 na nie decyduj\u0105."], "text": ["Sza\u0142 na tanie motocykle, kt\u00f3rymi mo\u017cna je\u017adzi\u0107 bez dodatkowych uprawnie\u0144 min\u0105\u0142, umieraj\u0105c z tego samego powodu, z kt\u00f3rego si\u0119 narodzi\u0142. Regulacje prawne na pocz\u0105tku zwi\u0119kszy\u0142y dost\u0119pno\u015b\u0107 takich pojazd\u00f3w, a teraz na tyle podnios\u0142y ceny, \u017ce Polacy rzadziej si\u0119 na nie decyduj\u0105.", "Kiedy rejestracje samochod\u00f3w osobowych bij\u0105 w Polsce kolejne rekordy, spada zainteresowanie motocyklami. Oczywi\u015bcie mocniejsze propozycje znanych marek trzymaj\u0105 si\u0119 stale na podobnym poziomie sprzeda\u017cowym, ale prze\u017cywaj\u0105ce niedawno boom 125-tki trac\u0105 kolejny rok z rz\u0119du \u2013 wynika z danych publikowanych przez Polski Zwi\u0105zek Przemys\u0142u Motoryzacyjnego.", "W czerwcu 2018 r. zarejestrowano 4259 nowych jedno\u015blad\u00f3w, czyli 18,5 proc. mniej ni\u017c w czerwcu 2017. Jest to sz\u00f3sty miesi\u0105c tego roku ze spadkiem. Spowodowa\u0142a to du\u017co s\u0142absza sprzeda\u017c motorower\u00f3w (999 szt., czyli rynek skurczy\u0142 si\u0119 o blisko 1/3).", "Spadki sprzeda\u017cy nie s\u0105 ju\u017c mo\u017ce tak spektakularne jak w ubieg\u0142ym roku, ale ugruntowa\u0142y zmiany, jakie zachodz\u0105 na rynku jedno\u015blad\u00f3w zasilanych silnikami spalinowymi. Przypomnijmy, \u017ce do 2016 roku liczba rejestracji motocykli i motorower\u00f3w o pojemno\u015bci nie przekraczaj\u0105cej 125 cm3 ros\u0142a jak na dro\u017cd\u017cach. By\u0142o to efektem wprowadzenia regulacji, dzi\u0119ki kt\u00f3rym polscy kierowcy mogli bez konieczno\u015bci zdobywania dodatkowych uprawnie\u0144 kierowa\u0107 ma\u0142ymi motocyklami w ruchu drogowym. Wystarczy\u0142o posiadanie prawa jazdy kat. B od co najmniej 3 lat. Zmiany wesz\u0142y w \u017cycie co prawda dopiero w po\u0142owie 2014 roku, ale sza\u0142 rozp\u0119ta\u0142 si\u0119 na rynku ju\u017c na wiosn\u0119 \u2013 wszyscy zainteresowani chcieli przygotowa\u0107 si\u0119 wcze\u015bniej na ich pierwszy sezon motocyklowy.", "Entuzjazm szybko jednak opad\u0142 \u2013 z jednej strony popyt zd\u0105\u017cy\u0142 przez 3 lata nieco przygasn\u0105\u0107, a z drugiej nowe i lekkie motocykle zacz\u0119\u0142y dro\u017ce\u0107. I to nie tylko w wyniku popularno\u015bci. ", ". Producenci musieli wi\u0119c zmieni\u0107 ga\u017aniki na elektroniczne wtryski paliwa, co wi\u0105za\u0142o si\u0119 z kosztem monta\u017cu dodatkowych podzespo\u0142\u00f3w (m.in. komputer, sonda lambda, pompa paliwowa) i zapewni\u0107 uk\u0142ad hamulcowy z systemem ABS (lub CBS). Zmiana skutkowa\u0142a licznymi podwy\u017ckami w katalogach najwi\u0119kszych graczy na rynku \u2013 \u015brednio o 1000 z\u0142 na egzemplarzu.", "W 2017 roku na podwy\u017ckach cen motocykli w wyniku wdro\u017cenia normy Euro 4 skorzysta\u0142 rynek motorower\u00f3w \u2013 te zosta\u0142y obj\u0119te nowymi wymogami dopiero od 1 stycznia 2018 roku. Podobnie jak w przypadku motocykli, sprzedawcy rejestrowali posiadane na stanie egzemplarze spe\u0142niaj\u0105ce tylko norm\u0119 Euro 3 przed tym terminem. Zgodnie z wymogami, normy Euro 4 musz\u0105 spe\u0142nia\u0107 wy\u0142\u0105cznie te pojazdy, kt\u00f3re s\u0105 sprzedawane jako nowe i nie by\u0142y rejestrowane przed dat\u0105 jej wej\u015bcia w \u017cycie. Tym sposobem sprzedawcy kupowali sobie troch\u0119 czasu i szans\u0119 na to, \u017ce starsze modele jeszcze znajd\u0105 nabywc\u00f3w.", "I faktycznie poszukuj\u0105cy ta\u0144szych, ale nowych motocykli o pojemno\u015bci silnika do 125 cm3, kt\u00f3rzy zawiedli si\u0119 cenami, decydowali si\u0119 na motorowery. W 2017 roku liczba ich rejestracji utrzymywa\u0142a si\u0119 na niewiele ni\u017cszym poziomie ni\u017c w 2016 r. Absolutnym rekordem by\u0142 natomiast grudzie\u0144 ubieg\u0142ego roku, kiedy sklepy na szybko rejestrowa\u0142y ostatnie niesprzedane sztuki poprzednich modeli. W tym roku notowane ju\u017c s\u0105 spadki sprzeda\u017cy wynosz\u0105ce przeci\u0119tnie 30 proc.", "W efekcie sprzeda\u017c motorower\u00f3w spad\u0142a z 12\u00a0590 szt. do 8412 szt., por\u00f3wnuj\u0105c pierwsze p\u00f3\u0142rocze ubieg\u0142ego i bie\u017c\u0105cego roku. Dane zakrzywia\u0107 mog\u0105 jednak wspomniane rejestracje z grudnia 2017 roku \u2013 wed\u0142ug trendu sezonowego sprzeda\u017c powinna wynie\u015b\u0107 mniej ni\u017c 1000 szt., a dane z Centralnej Ewidencji Pojazd\u00f3w pokazuj\u0105 nieca\u0142e 7000 szt. \u2013 nie wiadomo jednak, ile z nich faktycznie znalaz\u0142o nabywc\u00f3w poza sklepem.", "Og\u00f3\u0142em rynek jedno\u015blad\u00f3w (motocykli i motorower\u00f3w) skurczy\u0142 si\u0119 o 1/5. I o ile wi\u0119ksze motocykle radzi\u0142y sobie r\u00f3wnie dobrze jak w poprzednich latach, to do\u0142ek nap\u0119dzany by\u0142 przez spadki sprzeda\u017cy najliczniejszej kategorii motocyklowej \u2013 sprz\u0119t\u00f3w o niewielkich silnikach do 125 cm3.", "Liczba rejestracji nowych motocykli w okresie stycze\u0144-czerwiec w podziale na pojemno\u015b\u0107 silnika", "Przez pierwsze p\u00f3\u0142rocze tego roku sprzeda\u0142o si\u0119 ich 3810 szt. \u2013 to o 1000 szt. mniej ni\u017c w analogicznym okresie ubieg\u0142ego roku. Spadki dotkn\u0119\u0142y tak\u017ce najmniej znacz\u0105cej na rynku kategorii 125-250 cm3. W pozosta\u0142ych sprzeda\u017c utrzymywa\u0142a si\u0119 na sta\u0142ym poziomie przy kosmetycznych wahaniach. Spory wzrost natomiast dotyczy\u0142 grupy jedno\u015blad\u00f3w z silnikami o pojemno\u015bci od 250 do 500 cm3 w\u0142\u0105cznie. Te motocykle sprzeda\u0142y si\u0119 o 70 proc. lepiej \u2013 wolumen sprzeda\u017cy nie jest jednak osza\u0142amiaj\u0105cy i nie osi\u0105gn\u0105\u0142 nawet 1000 szt. przez pierwsze sze\u015b\u0107 miesi\u0119cy roku.", "Kolejne miesi\u0105ce raczej nie przynios\u0105 poprawy sytuacji. Wi\u0119ksze pojemno\u015bci b\u0119d\u0105 sprzedawa\u0107 si\u0119 wci\u0105\u017c dobrze, bo maj\u0105 sta\u0142e grono odbiorc\u00f3w. Podwy\u017cki cen lekkich motocykli okaza\u0142y si\u0119 jednak dla potencjalnych nabywc\u00f3w zbyt wysokie, nawet pomimo mo\u017cliwo\u015bci kierowania nimi bez konieczno\u015bci robienia kolejnego prawa jazdy."]}
{"url": "https://www.bankier.pl/moto/iihs-testy-wykazaly-wady-elektronicznych-systemow-wspomagania-kierowcy-502/", "title": ["IIHS: testy wykaza\u0142y wady elektronicznych system\u00f3w wspomagania kierowcy"], "lead": ["Ameryka\u0144ski Instytut Ubezpiecze\u0144 i Bezpiecze\u0144stwa Drogowego (IIHS) przeprowadzi\u0142 testy, z kt\u00f3rych wynika, \u017ce elektroniczne systemy wspomagania kierowcy, kt\u00f3re maj\u0105 pom\u00f3c prowadz\u0105cym pojazdy w unikni\u0119ciu kolizji mog\u0105 okaza\u0107 si\u0119 zawodne i przyczyni\u0107 si\u0119 do kraksy \u2013 poda\u0142a we wtorek agencja AP."], "text": ["Ameryka\u0144ski Instytut Ubezpiecze\u0144 i Bezpiecze\u0144stwa Drogowego (IIHS) przeprowadzi\u0142 testy, z kt\u00f3rych wynika, \u017ce elektroniczne systemy wspomagania kierowcy, kt\u00f3re maj\u0105 pom\u00f3c prowadz\u0105cym pojazdy w unikni\u0119ciu kolizji mog\u0105 okaza\u0107 si\u0119 zawodne i przyczyni\u0107 si\u0119 do kraksy \u2013 poda\u0142a we wtorek agencja AP.", "Jak wskazano, Ameryka\u0144ski Instytutu Ubezpiecze\u0144 i Bezpiecze\u0144stwa Drogowego przeprowadzi\u0142 testy pi\u0119ciu takich system\u00f3w wykorzystywanych w samochodach i ci\u0119\u017car\u00f3wkach producent\u00f3w: Tesla, Mercedes, BMW i Volvo. Pojazdy by\u0142y badane na drogach publicznych.", "Eksperci instytutu, jak poda\u0142a agencja, stwierdzili, \u017ce systemy, kt\u00f3rych celem jest ochrona kierowcy, mog\u0105 okaza\u0107 si\u0119 \u201ezawodne w wielu sytuacjach\u201d.", "Podczas prowadzonych test\u00f3w systemy wspomagaj\u0105ce kierowc\u0119 nie spowodowa\u0142y np. \u201ezatrzymania si\u0119 auta przed obiektami nieruchomymi\u201d \u2013 wskazano. Nie zabezpieczy\u0142y te\u017c pojazd\u00f3w, jak dodano, przed przekraczaniem linii rozdzielaj\u0105cych przeciwne kierunki ruchu.", "Wed\u0142ug instytutu systemy wspomagaj\u0105ce bezpiecze\u0144stwo spe\u0142niaj\u0105 swoj\u0105 rol\u0119, gdy nadz\u00f3r nad nimi sprawuje kieruj\u0105cy pojazdem cz\u0142owiek.", "autor: Magdalena Jarco", "maja/ amac/"]}
{"url": "https://www.bankier.pl/moto/saudyjczycy-w-tesli-musk-rozwaza-wycofanie-spolki-z-gieldy-385/", "title": ["Saudyjczycy w Tesli. Musk rozwa\u017ca wycofanie sp\u00f3\u0142ki z gie\u0142dy"], "lead": ["Akcje Tesli zyska\u0142y 10,99 proc. po tym, jak w mediach ukaza\u0142a si\u0119 informacja, \u017ce du\u017cy pakiet akcji sp\u00f3\u0142ki znajduje si\u0119 w posiadaniu saudyjskiego funduszu maj\u0105tkowego, a Elon Musk napisa\u0142 na Twitterze, \u017ce rozwa\u017ca wycofanie Tesli z gie\u0142dy i ma ju\u017c zabezpieczone \u015brodki na ten cel."], "text": ["Akcje Tesli zyska\u0142y 10,99 proc. po tym, jak w mediach ukaza\u0142a si\u0119 informacja, \u017ce du\u017cy pakiet akcji sp\u00f3\u0142ki znajduje si\u0119 w posiadaniu saudyjskiego funduszu maj\u0105tkowego, a Elon Musk napisa\u0142 na Twitterze, \u017ce rozwa\u017ca wycofanie Tesli z gie\u0142dy i ma ju\u017c zabezpieczone \u015brodki na ten cel.", "Tesla Motors/ZUMA Wire/ZUMAPRESS.com/FORUM", "\u201eFinancial Times\u201d poinformowa\u0142 ok. 18 polskiego czasu, \u017ce pa\u0144stwowy saudyjski fundusz maj\u0105tkowy naby\u0142 w tym roku od 3 do 5 proc. udzia\u0142\u00f3w w Tesli. Stawia to Saudyjczyk\u00f3w w gronie o\u015bmiu najwi\u0119kszych akcjonariuszy sp\u00f3\u0142ki. Warto\u015b\u0107 udzia\u0142\u00f3w wynosi od 1,8 do 3,1 mld dol. Informacja jest nieoficjalna, obowi\u0105zek ujawnienia stanu posiadania pojawia si\u0119 w momencie przekroczenia progu 5 proc.", "Po tych doniesieniach akcje Tesli zyskiwa\u0142y niemal 5 proc. Nast\u0119pnie za nap\u0119dzanie wzrost\u00f3w wzi\u0105\u0142 si\u0119 prezes sp\u00f3\u0142ki Elon Musk. Miliarder opublikowa\u0142 na Twitterze wpis, w kt\u00f3rym poinformowa\u0142, \u017ce rozwa\u017ca wycofanie Tesli z gie\u0142dy, p\u0142ac\u0105c 420 dolar\u00f3w za akcj\u0119, i ma ju\u017c zabezpieczone finansowanie transakcji.", "W momencie publikacji cena akcji b\u0142yskawicznie podskoczy\u0142a z ok. 355 dolar\u00f3w do ponad 370 dolar\u00f3w.", "W kolejnym tweecie Musk odpowiedzia\u0142 na pytanie dziennikarki Fox Business o mo\u017cliwych nabywc\u00f3w i cen\u0119, ponownie pisz\u0105c \u201e420\u201d. W USA liczba jest symbolem subkultury palaczy marihuany, na co zwr\u00f3cili uwag\u0119 komentatorzy, niepokoj\u0105c si\u0119, \u017ce mo\u017ce by\u0107 to kolejny twitterowy \u017cart miliardera. Nast\u0119pny wpis brzmia\u0142 \u201edzie\u0144 dobry\u201d.", "Potem prezes Tesli odpowiedzia\u0142 r\u00f3wnie\u017c na pytanie o swoj\u0105 przysz\u0142o\u015b\u0107 w sp\u00f3\u0142ce. \u201eNie mam teraz pakietu kontrolnego i nie spodziewam si\u0119, by kt\u00f3rykolwiek z akcjonariuszy posiada\u0142 taki pakiet, je\u015bli sp\u00f3\u0142ka b\u0119dzie prywatna. Nie b\u0119d\u0119 sprzedawa\u0142 w \u017cadnym z tych scenariuszy\u201d \u2013 napisa\u0142 Musk, kt\u00f3ry obecnie ma blisko 20 proc. udzia\u0142\u00f3w w sp\u00f3\u0142ce.", "\u201eMam nadziej\u0119, \u017ce *wszyscy* obecni inwestorzy pozostaj\u0105 z Tesl\u0105, nawet gdy b\u0119dziemy sp\u00f3\u0142k\u0105 prywatn\u0105\u201d \u2013 doda\u0142 miliarder i zapowiedzia\u0142, \u017ce by\u0142oby to mo\u017cliwe dzi\u0119ki za\u0142o\u017ceniu specjalnego funduszu celowego, podobnie jak mia\u0142o to miejsce w przypadku SpaceX.", "Obecni akcjonariusze mogliby albo sprzeda\u0107 akcje za 420 dol. za sztuk\u0119, albo mie\u0107 udzia\u0142y w sp\u00f3\u0142ce niepublicznej, jak\u0105 sta\u0142aby si\u0119 Tesla.", " Za jedn\u0105 akcj\u0119 Tesli p\u0142acono w\u00f3wczas 367,25 dol., o 7,39 proc. wi\u0119cej ni\u017c na wczorajszym zamkni\u0119ciu.", "By\u0142y przewodnicz\u0105cy Ameryka\u0144skiej Komisji Papier\u00f3w Warto\u015bciowych i Gie\u0142d (SEC) Harvey Pitt powiedzia\u0142 CNBC, \u017ce Musk, publikuj\u0105c tweeta, kt\u00f3ry podbi\u0142 cen\u0119 akcji, m\u00f3g\u0142 z\u0142ama\u0107 prawo.", "Po 20:00 ", ", w kt\u00f3rym miliarder bardziej szczeg\u00f3\u0142owo odni\u00f3s\u0142 si\u0119 do kwestii wycofania sp\u00f3\u0142ki z gie\u0142dy. Podkre\u015bli\u0142, \u017ce celem takiego ruchu jest stworzenie odpowiedniego \u015brodowiska dla dzia\u0142alno\u015bci sp\u00f3\u0142ki, podczas gdy status sp\u00f3\u0142ki publicznej wywiera ogromn\u0105 presj\u0119 na podejmowanie decyzji dobrych w kr\u00f3tkim terminie, ale niekoniecznie w d\u0142u\u017cszym, a wahania cen akcji wp\u0142ywaj\u0105 na nastroje pracownik\u00f3w, kt\u00f3rzy s\u0105 r\u00f3wnie\u017c akcjonariuszami Tesli. Musk zauwa\u017cy\u0142, \u017ce Tesla jest najbardziej shortowan\u0105 sp\u00f3\u0142k\u0105 w historii gie\u0142dy, a bycie sp\u00f3\u0142k\u0105 publiczn\u0105 \u201eoznacza, \u017ce istnieje du\u017ca liczba os\u00f3b, kt\u00f3re maj\u0105 motywacj\u0119 do ataku na firm\u0119\u201d.", "Musk ponownie przywo\u0142a\u0142 wspomniane w powy\u017cszych wpisach na Twitterze obietnice i swoje oczekiwania co do przysz\u0142o\u015bci swojej i Tesli jako sp\u00f3\u0142ki prywatnej oraz zaznaczy\u0142, \u017ce jego celem nie jest po\u0142\u0105czenie Tesli ze SpaceX.", "Miliarder nie wspomnia\u0142 za to, kto mia\u0142by zainwestowa\u0107 w Tesl\u0119. Cena 420 dol. za akcj\u0119 daje wycen\u0119 sp\u00f3\u0142ki na poziomie 72 mld dol.- podaje Marketwatch.", "Po wznowieniu handlu na kwadrans przed zako\u0144czeniem sesji, cena akcji przebi\u0142a 380 dol., zyskuj\u0105c ponad 11 proc. Na koniec regularnej sesji za jeden walor p\u0142acono 379,56 dol., o 10,99 proc. wi\u0119cej ni\u017c na zamkni\u0119ciu w poniedzia\u0142ek.", ". W drugim kwartale sp\u00f3\u0142ce uda\u0142o si\u0119 wypracowa\u0107 r\u00f3wne 4 miliardy dolar\u00f3w przychod\u00f3w, a wi\u0119c minimalnie wi\u0119cej, ni\u017c zak\u0142ada\u0142 rynkowy konsensus. Mimo to wynik netto by\u0142 gorszy od oczekiwa\u0144. Zysk na akcj\u0119 wyni\u00f3s\u0142 -4,22 USD, podczas gdy analitycy szacowali go na -2,90 USD.", "Dobr\u0105 wiadomo\u015bci\u0105 by\u0142o to, \u017ce Tesla \u201espali\u0142a\u201d mniej got\u00f3wki, ni\u017c si\u0119 obawiano. ", " Analitycy spodziewali si\u0119, \u017ce utrata got\u00f3wki si\u0119gnie 900 mln USD. Na koniec p\u00f3\u0142rocza Tesla dysponowa\u0142a 2,8 mld USD got\u00f3wki i jej ekwiwalent\u00f3w.", "Cz\u0119\u015b\u0107 inwestor\u00f3w i analityk\u00f3w obawia si\u0119, \u017ce firmie Elona Muska zabraknie got\u00f3wki. Tesla wci\u0105\u017c przynosi straty i \u201eprzepala\u201d got\u00f3wk\u0119 zar\u00f3wno na bie\u017c\u0105cej dzia\u0142alno\u015bci jak i na inwestycje. Ponadto przed listopadem 2019 roku Tesla zmierzy si\u0119 ze sp\u0142at\u0105 ok. 1,8 mld USD zapadaj\u0105cych obligacji. Prezes Musk zapowiedzia\u0142, \u017ce sp\u00f3\u0142ka sp\u0142aci obligatariuszy z w\u0142asnych pieni\u0119dzy.", "Prezes obieca\u0142 r\u00f3wnie\u017c, \u017ce pod koniec sierpnia produkcja modelu 3 wzro\u015bnie do 6000 sztuk tygodniowo, a do ko\u0144ca roku si\u0119gnie 10\u00a0000 sztuk na tydzie\u0144. Wed\u0142ug Muska przy osi\u0105gni\u0119ciu produkcji rz\u0119du 7\u00a0000 sztuk tygodniowo Tesla stanie si\u0119 rentowna.", "Inwestorzy musieli wzi\u0105\u0107 te zapowiedzi za dobr\u0105 monet\u0119. Akcje sp\u00f3\u0142ki podro\u017ca\u0142y od momentu publikacji wynik\u00f3w w \u015brod\u0119 do publikacji dzisiejszych rewelacji z 300 do ponad 340 dolar\u00f3w za sztuk\u0119.", "MKa/KK"]}
{"url": "https://www.bankier.pl/moto/niemcy-bmw-naprawi-ponad-300-tys-samochodow-zagrozonych-pozarem-242/", "title": ["Niemcy: BMW naprawi ponad 300 tys. samochod\u00f3w zagro\u017conych po\u017carem"], "lead": ["Firma BMW poinformowa\u0142a we wtorek, \u017ce zamierza \u015bci\u0105gn\u0105\u0107 do naprawy 324 tys. spo\u015br\u00f3d swych u\u017cytkowanych w Europie samochod\u00f3w z silnikami Diesla z powodu potencjalnego zagro\u017cenia po\u017carowego."], "text": ["Firma BMW poinformowa\u0142a we wtorek, \u017ce zamierza \u015bci\u0105gn\u0105\u0107 do naprawy 324 tys. spo\u015br\u00f3d swych u\u017cytkowanych w Europie samochod\u00f3w z silnikami Diesla z powodu potencjalnego zagro\u017cenia po\u017carowego.", "Jak wyja\u015bniono, w pojazdach tych w pojedynczych przypadkach mo\u017ce dochodzi\u0107 do wycieku glikolu z ch\u0142odnicy systemu odprowadzania spalin i zapalania si\u0119 go wraz z pozosta\u0142o\u015bciami oleju nap\u0119dowego w gor\u0105cych spalinach. O ca\u0142ej sprawie doni\u00f3s\u0142 ju\u017c wcze\u015bniej dziennik \u201eFrankfurter Allgemeine Zeitung\u201d.", "Od przysz\u0142ego tygodnia u\u017cytkownicy zagro\u017conych samochod\u00f3w b\u0119d\u0105 wzywani do warsztat\u00f3w w celu wymiany wadliwych cz\u0119\u015bci. Znajduj\u0105 si\u0119 one w samochodach z czterocylindrowymi silnikami wysokopr\u0119\u017cnymi wyprodukowanych mi\u0119dzy kwietniem 2015 i wrze\u015bniem 2016 roku oraz w samochodach z 6-cylindrowymi silnikami Diesla wyprodukowanych mi\u0119dzy lipcem 2012 i czerwcem 2015 roku. W obu przypadkach s\u0105 to pojazdy serii 3, 4, 5, 6, 7, X3, X4, X5 i X6.", "W Korei Po\u0142udniowej BMW musia\u0142o wycofa\u0107 z tego samego powodu ponad 100 tys. samochod\u00f3w. Wed\u0142ug po\u0142udniowokorea\u0144skich medi\u00f3w, odnotowano tam oko\u0142o 30 przypadk\u00f3w zapalenia si\u0119 pojazd\u00f3w. (PAP)", "dmi/ mc/"]}
{"url": "https://www.bankier.pl/moto/wideorejestratory-sa-coraz-popularniejsze-592/", "title": ["Wideorejestratory s\u0105 coraz popularniejsze"], "lead": [], "text": ["Ich posiadacze powinni uwa\u017ca\u0107 \u2013 nie we wszystkich krajach s\u0105 legalne."]}
{"url": "https://www.bankier.pl/moto/ponad-300-tysiecy-bmw-w-europie-do-naprawy-598/", "title": ["Ponad 300 tysi\u0119cy bmw w Europie do naprawy"], "lead": ["BMW przeprowadzi akcje serwisow\u0105 324 tysi\u0119cy samochod\u00f3w z silnikiem diesla sprzedanych w Europie \u2013 ", "donosi agencja Reuters", " , powo\u0142uj\u0105c si\u0119 na niemiecki dziennik \u201eFrankfurter Allgemeine Zeitung\u201d."], "text": ["BMW przeprowadzi akcje serwisow\u0105 324 tysi\u0119cy samochod\u00f3w z silnikiem diesla sprzedanych w Europie \u2013 ", " , powo\u0142uj\u0105c si\u0119 na niemiecki dziennik \u201eFrankfurter Allgemeine Zeitung\u201d.", "Powodem akcji serwisowej jest ryzyko zapalenia si\u0119 silnika \u2013 do takich przypadk\u00f3w od 2016 roku dosz\u0142o ju\u017c u w\u0142a\u015bcicieli oko\u0142o 30 pojazd\u00f3w marki BMW w Korei Po\u0142udniowej. W efekcie na tamtejszym rynku napraw\u0105 obj\u0119to 106 tysi\u0119cy aut. Teraz producent rozszerza kampani\u0119 tak\u017ce na europejski rynek \u2013 w samych Niemczech usterk\u0119 zwi\u0119kszaj\u0105c\u0105 ryzyko po\u017caru ma posiada\u0107 96 300 pojazd\u00f3w. W ca\u0142ej Europie akcja ma obj\u0105\u0107 323 700 samochod\u00f3w marki BMW z silnikiem diesla, wyposa\u017conych w problematyczny uk\u0142ad recylkulacji spalin (zaw\u00f3r EGR).", "Jak informuje niemiecki dziennik, akcja ma rozpocz\u0105\u0107 si\u0119 lada moment \u2013 w\u00f3wczas odpowiedni dealerzy zostan\u0105 powiadomieni o konieczno\u015bci kontaktu z klientami. FAG szacuje, \u017ce koszt naprawy samochod\u00f3w z usterk\u0105 na europejskim rynku mo\u017ce si\u0119gn\u0105\u0107 160 mln euro."]}
{"url": "https://www.bankier.pl/moto/nie-trzeba-bedzie-wymieniac-dowodu-rejestracyjnego-gdy-zabraknie-miejsca-na-przeglady-473/", "title": ["Nie trzeba b\u0119dzie wymienia\u0107 dowodu rejestracyjnego, gdy zabraknie miejsca na przegl\u0105dy"], "lead": [], "text": ["W dowodzie rejestracyjnym jest sze\u015b\u0107 miejsc potwierdzaj\u0105cych wykonanie bada\u0144 technicznych. Obecnie po wype\u0142nieniu ich wszystkich trzeba wymieni\u0107 dow\u00f3d rejestracyjny na nowy.", "\u201eZak\u0142ada si\u0119, \u017ce po wykorzystaniu rubryk w dowodzie rejestracyjnym na potwierdzenie terminu wa\u017cno\u015bci bada\u0144 technicznych, w\u0142a\u015bciciel pojazdu b\u0119dzie okazywa\u0142 dla organ\u00f3w kontroli ruchu drogowego poza dowodem rejestracyjnym wydane przez diagnost\u0119 za\u015bwiadczenie o przeprowadzonym badaniu technicznym pojazdu. Jednocze\u015bnie zostanie pozostawione do decyzji w\u0142a\u015bciciela pojazdu, czy b\u0119dzie jego wol\u0105 wnioskowanie o wymian\u0119 dowodu rejestracyjnego, czy te\u017c nie\u201d \u2013 informuje wiceminister odpowiadaj\u0105c na interpelacj\u0119.", "Chodkiewicz zaznaczy\u0142, \u017ce resort infrastruktury nie zak\u0142ada zmiany samego wzoru dowodu rejestracyjnego, czy te\u017c zmiany polegaj\u0105cej na zwi\u0119kszeniu w dowodzie rejestracyjnym miejsca na kolejne wpisy termin\u00f3w nast\u0119pnego badania technicznego.", "Z wykazu prac legislacyjnych i programowych Rady Ministr\u00f3w wynika, \u017ce planowany termin przyj\u0119cia projektu przez rz\u0105d to trzeci kwarta\u0142 tego roku.", "autor: \u0141ukasz Paw\u0142owski", "pif/ amac/"]}
{"url": "https://www.bankier.pl/moto/nfosigw-przeznaczy-168-mln-zl-na-zakup-elektrycznych-autobusow-238/", "title": ["NFO\u015aiGW przeznaczy 168 mln z\u0142 na zakup elektrycznych autobus\u00f3w"], "lead": ["Narodowy Fundusz Ochrony \u015arodowiska i Gospodarki Wodnej zainwestuje 168 mln z\u0142 w zakup elektrycznych autobus\u00f3w oraz modernizacj\u0119 lub budow\u0119 stacji \u0142adowania pojazd\u00f3w publicznego transportu zbiorowego \u2013 poda\u0142 w \u015brod\u0119 Fundusz."], "text": ["Narodowy Fundusz Ochrony \u015arodowiska i Gospodarki Wodnej zainwestuje 168 mln z\u0142 w zakup elektrycznych autobus\u00f3w oraz modernizacj\u0119 lub budow\u0119 stacji \u0142adowania pojazd\u00f3w publicznego transportu zbiorowego \u2013 poda\u0142 w \u015brod\u0119 Fundusz.", "fot. Volvo", "Jak poinformowano w komunikacie, 10 wrze\u015bnia br. rozpocznie si\u0119 drugi nab\u00f3r wniosk\u00f3w, w kt\u00f3rych jednostki samorz\u0105du terytorialnego (JST) b\u0119d\u0105 mog\u0142y si\u0119 stara\u0107 m.in. o dofinansowanie zakupu elektrycznych autobus\u00f3w.", "Dofinansowanie \u2013 w ramach programu GEPARD dot. bezemisyjnego transportu publicznego \u2013 b\u0119d\u0105 przydzielane w formie dotacji (zarezerwowano ok. 19 mln z\u0142) oraz preferencyjnych po\u017cyczek (do rozdysponowania b\u0119dzie ok. 149 mln z\u0142). Jak wyja\u015bniono je\u017celi JST s\u0105 zainteresowane dotacjami, to musz\u0105 odpowiedni wniosek z\u0142o\u017cy\u0107 do 28 wrze\u015bnia br. Je\u017celi s\u0105 zainteresowane po\u017cyczk\u0105, wniosek trzeba z\u0142o\u017cy\u0107 do 17 grudnia br.", "Fundusz poinformowa\u0142, \u017ce szans\u0119 na dotacje maj\u0105 przedsi\u0119wzi\u0119cia dotycz\u0105ce taboru, zakupu nowych autobus\u00f3w elektrycznych, szkolenia kierowc\u00f3w pojazd\u00f3w publicznego transportu zbiorowego z obs\u0142ugi bezemisyjnego taboru. Po\u017cyczki udzielane b\u0119d\u0105 na projekty z zakresu infrastruktury i zarz\u0105dzania. Chodzi o modernizacj\u0119 b\u0105d\u017a budow\u0119 stacji \u0142adowania pojazd\u00f3w autobus\u00f3w elektrycznych wykorzystywanych wy\u0142\u0105cznie do obs\u0142ugi publicznego transportu zbiorowego.", "NFO\u015aiGW wyja\u015bni\u0142, \u017ce o dofinansowanie mog\u0105 ubiega\u0107 si\u0119: jednostki samorz\u0105du terytorialnego licz\u0105ce do 100 tys. mieszka\u0144c\u00f3w; sp\u00f3\u0142ki komunalne, kt\u00f3re dzia\u0142aj\u0105 w celu wykonania zada\u0144 JST licz\u0105cych do 100 tys. mieszka\u0144c\u00f3w zwi\u0105zanych z publicznym transportem zbiorowym oraz inne podmioty \u015bwiadcz\u0105ce us\u0142ugi w zakresie publicznego transportu zbiorowego na podstawie umowy zawartej z JST licz\u0105cych do 100 tys. mieszka\u0144c\u00f3w.", "W komunikacie poinformowano, \u017ce w ramach pierwszego naboru, kt\u00f3ry by\u0142 prowadzony od wrze\u015bnia 2017 r. do ko\u0144ca marca 2018 r., do dofinansowania zakwalifikowa\u0142y si\u0119 ekologiczne inwestycje transportowe trzech miast. W maju br. umowy o dofinansowanie zakupu autobus\u00f3w elektrycznych podpisano ze Szczecinem, Gdyni\u0105 i Polkowicami. \u0141\u0105czna warto\u015b\u0107 tych um\u00f3w to ok. 37,3 mln z\u0142, przy wsparciu z Funduszu na poziomie ok. 12,4 mln z\u0142. Kolejny czwarty wniosek Miejskiego Przedsi\u0119biorstwa Komunikacyjnego w Poznaniu, jest jeszcze procedowany.(PAP)", "autor: Micha\u0142 Boro\u0144", "mick/ dym/"]}
{"url": "https://www.bankier.pl/moto/lidl-w-niemczech-wprowadza-samochody-zakupowe-294/", "title": ["Lidl w Niemczech wprowadza samochody zakupowe"], "lead": [], "text": ["Niemiecki Lidl rozpocz\u0105\u0142 wsp\u00f3\u0142prac\u0119 z importerem samochod\u00f3w marki Mazda, co zaowocowa\u0142o programem \u201eTw\u00f3j osobisty samoch\u00f3d zakupowy\u201d. Klienci sklepu nie b\u0119d\u0105 musieli ju\u017c m\u0119czy\u0107 si\u0119 z noszeniem ci\u0119\u017ckich toreb. Dyskont umo\u017cliwi im wypo\u017cyczenie aut do przewiezienia zakup\u00f3w do domu.", "Program pilota\u017cowy rozpocznie si\u0119 we wrze\u015bniu tego roku w jednym ze sklep\u00f3w w Nadrenii P\u00f3\u0142nocnej-Westfalii. Lidl chce jednak rozszerzy\u0107 program i w p\u00f3\u017aniejszym czasie wprowadzi\u0107 carsharing w 50 innych niemieckich plac\u00f3wkach.", "Spos\u00f3b wypo\u017cyczania nie b\u0119dzie si\u0119 r\u00f3\u017cni\u0142 od tego, kt\u00f3ry znamy z Traficara czy Vozilli \u2013 auto wynajmiemy za pomoc\u0105 aplikacji \u201eMazda Carsharing\u201d. Samochody b\u0119d\u0105 czeka\u0142y na klient\u00f3w na parkingu sklepu, po dostarczeniu zakup\u00f3w do domu trzeba b\u0119dzie je odstawi\u0107 do tego samego miejsca, z kt\u00f3rego zosta\u0142y wypo\u017cyczone.", "Klienci b\u0119d\u0105 mogli skorzysta\u0107 z kilku r\u00f3\u017cnych modeli Mazdy, m.in. mx-5 roadster czy crossover cx-3. W ramach wsp\u00f3\u0142pracy Lidl otrzyma 150 aut.", "Oczywi\u015bcie jak ka\u017cda taka us\u0142uga i ta b\u0119dzie p\u0142atna \u2013 ka\u017cde 15 minut kosztowa\u0107 b\u0119dzie 1 euro.", "Nie wiadomo, czy Lidl wprowadzi ten pomys\u0142 w innych pa\u0144stwach. Bior\u0105c pod uwag\u0119 wzrost popularno\u015bci takich rozwi\u0105za\u0144, niczego wykluczy\u0107 nie mo\u017cna. Wystarczy przypomnie\u0107, \u017ce ", " i udost\u0119pni\u0142a auta na minuty we wszystkich swoich sklepach w Polsce.", "DU"]}
{"url": "https://www.bankier.pl/moto/akcjonariusze-tesli-domagaja-sie-zmian-w-zarzadzie-spolki-musk-odpowiada-614/", "title": ["Akcjonariusze Tesli domagaj\u0105 si\u0119 zmian w zarz\u0105dzie sp\u00f3\u0142ki, Musk odpowiada"], "lead": ["W tym tygodniu ", "Tesla sta\u0142a si\u0119 najcenniejszym koncernem motoryzacyjnym", " w Stanach Zjednoczonych, wyprzedzaj\u0105c tym samym General Motors. Mimo to grupa jej akcjonariuszy zakwestionowa\u0142a niezale\u017cno\u015b\u0107 zarz\u0105du sp\u00f3\u0142ki, wyra\u017caj\u0105c zaniepokojenie, \u017ce jego cz\u0142onkowie s\u0105 zbyt blisko zwi\u0105zani z szefem i wsp\u00f3\u0142za\u0142o\u017cycielem firmy Elonem Muskiem."], "text": ["W tym tygodniu ", " w Stanach Zjednoczonych, wyprzedzaj\u0105c tym samym General Motors. Mimo to grupa jej akcjonariuszy zakwestionowa\u0142a niezale\u017cno\u015b\u0107 zarz\u0105du sp\u00f3\u0142ki, wyra\u017caj\u0105c zaniepokojenie, \u017ce jego cz\u0142onkowie s\u0105 zbyt blisko zwi\u0105zani z szefem i wsp\u00f3\u0142za\u0142o\u017cycielem firmy Elonem Muskiem.", "Jak poda\u0142 Reuters, akcjonariusze w swoim li\u015bcie zaznaczyli, \u017ce zarz\u0105d od dawna by\u0142 \u201ew du\u017cej mierze niezmieniony\u201d, przez co mo\u017ce by\u0107 zagro\u017cony \u201esyndromem grupowego my\u015blenia\u201d. Postuluj\u0105, by co roku na nowo wybiera\u0107 jego cz\u0142onk\u00f3w oraz doda\u0107 do niego dw\u00f3ch nowych, niezale\u017cnych dyrektor\u00f3w. \u201ePi\u0119ciu z sze\u015bciu obecnych dyrektor\u00f3w niewykonawczych jest zwi\u0105zanych zawodowo lub osobi\u015bcie z panem Muskiem, co mo\u017ce zagra\u017ca\u0107 ich zdolno\u015bci do niezale\u017cnego os\u0105du\u201d, g\u0142osi pismo.", "Ponadto za\u017c\u0105dali oni, by dzia\u0142ania te zosta\u0142y podj\u0119te, zanim ", "\nCytuj\u0105c za BBC.com wypowied\u017a rzecznika sp\u00f3\u0142ki, \u201eAktywnie anga\u017cujemy si\u0119 w proces wyszukiwania niezale\u017cnych cz\u0142onk\u00f3w zarz\u0105du, jest to dzia\u0142anie, kt\u00f3re podj\u0119li\u015bmy ju\u017c kilka miesi\u0119cy temu i spodziewamy si\u0119, \u017ce wkr\u00f3tce og\u0142osimy nowych cz\u0142onk\u00f3w.\u201d To samo potwierdzi\u0142 prezes sp\u00f3\u0142ki na swoim Twitterze, doda\u0142 jednak, \u017ce nie mia\u0142o to nic wsp\u00f3lnego z listem akcjonariuszy.", "Elon Musk nie pozostawi\u0142 doniesie\u0144 Reutersa bez odpowiedzi i postanowi\u0142 wyrazi\u0107 swoj\u0105 opini\u0119 na ten temat na swoim Twitterze, pisz\u0105c, \u017ce poleca owym akcjonariuszom wykupi\u0107 udzia\u0142y Forda, gdy\u017c \u201eich zarz\u0105d jest wspania\u0142y\u201d.", "Tesla w zesz\u0142ym roku sprzeda\u0142a tylko 76,230 samochod\u00f3w, natomiast Ford zainkasowa\u0142 zysk ze sprzeda\u017cy 6,7 miliona sztuk, ", "W sk\u0142ad zarz\u0105du Tesli wchodz\u0105 m.in. Antonio Gracias, akcjonariusz i cz\u0142onek zarz\u0105du SpaceX, innej firmy za\u0142o\u017conej przez Muska, a tak\u017ce Brad Buss, by\u0142y dyrektor finansowy SolarCity, przedsi\u0119biorstwa wykupionego przez Tesl\u0119.", "DU"]}
{"url": "https://www.bankier.pl/moto/spartanskie-warunki-pracy-w-fabrykach-tesli-elon-musk-tlumaczy-to-walka-o-przetrwanie-351/", "title": ["Sparta\u0144skie warunki pracy w fabrykach Tesli. Elon Musk t\u0142umaczy to walk\u0105 o przetrwanie"], "lead": ["Tempo rozwoju Tesli to dla jej pracownik\u00f3w wyzwanie. Ci\u0105g\u0142e podkr\u0119canie plan\u00f3w skutkuje setkami wizyt karetek na hali produkcyjnej w ci\u0105gu roku. Elon Musk zapewnia o inwestowaniu w bezpiecze\u0144stwo pracy. Przyznaje tak\u017ce, \u017ce jego sp\u00f3\u0142ka jest mocno przeszacowana, a warunki s\u0105 podyktowane walk\u0105 o przetrwanie sp\u00f3\u0142ki i utrzymanie etat\u00f3w dla pracownik\u00f3w."], "text": ["Tempo rozwoju Tesli to dla jej pracownik\u00f3w wyzwanie. Ci\u0105g\u0142e podkr\u0119canie plan\u00f3w skutkuje setkami wizyt karetek na hali produkcyjnej w ci\u0105gu roku. Elon Musk zapewnia o inwestowaniu w bezpiecze\u0144stwo pracy. Przyznaje tak\u017ce, \u017ce jego sp\u00f3\u0142ka jest mocno przeszacowana, a warunki s\u0105 podyktowane walk\u0105 o przetrwanie sp\u00f3\u0142ki i utrzymanie etat\u00f3w dla pracownik\u00f3w.", "Do 10\u00a0000 pracownik\u00f3w fizycznych kalifornijskiej fabryki samochod\u00f3w firmy Tesla karetka doje\u017cd\u017ca\u0142a ponad 100 razy od 2014 roku \u2013 to statystyki dotycz\u0105ce tylko zas\u0142abni\u0119\u0107, zawrot\u00f3w g\u0142owy i problem\u00f3w z oddychaniem. Fizyczne urazy to kolejne kilkaset interwencji \u2013 wynika z informacji, do kt\u00f3rych dotar\u0142 dziennik \u201eThe Guardian\u201d. Co na to Elon Musk? Trudne warunki pracy t\u0142umaczy walk\u0105 o przetrwanie firmy, a nie oszcz\u0119dno\u015bciami.", "\u2013 Jeste\u015bmy sp\u00f3\u0142k\u0105 trac\u0105c\u0105 pieni\u0105dze. To nie to samo, gdyby\u015bmy byli chciwymi kapitalistami, kt\u00f3rzy decyduj\u0105 si\u0119 na ci\u0119cia bud\u017cetu na bezpiecze\u0144stwo tylko po to, \u017ceby wypracowa\u0107 wi\u0119kszy zysk i zapewni\u0107 inwestorom dywidend\u0119 \u2013 powiedzia\u0142 Elon Musk w czwartkowym wywiadzie dla \u201eThe Guardian\u201d. Odnosz\u0105c to do warunk\u00f3w pracy w fabryce, przyznaje, \u017ce pracownicy pracuj\u0105 po godzinach i na wymagaj\u0105cych stanowiskach, a wsparcie w zakresie ochrony ich zdrowia jest wci\u0105\u017c poprawiane.", "Dziennik zebra\u0142 wypowiedzi kilkunastu robotnik\u00f3w fabryki zlokalizowanej we Freemont w stanie Kalifornia. W\u015br\u00f3d nich nie brakuje opis\u00f3w omdle\u0144 pracownik\u00f3w i polece\u0144 kadrowych, \u017ceby nieprzytomnych koleg\u00f3w zostawi\u0107 i pracowa\u0107 dalej do czasu przyjazdu karetki. T\u0142umacz\u0105, \u017ce je\u015bli chodzi o produkty firmy, faktycznie ci\u0119\u017cko zaprzeczy\u0107 has\u0142om o \u201etworzeniu przysz\u0142o\u015bci\u201d, ale oni nie czuj\u0105, \u017ceby ta przysz\u0142o\u015b\u0107 by\u0142a r\u00f3wnie\u017c tworzona dla standard\u00f3w zatrudnienia.", "Zanim Tesla zredukowa\u0142a dzienny czas pracy w pa\u017adzierniku 2016 roku, cz\u0119stym zjawiskiem by\u0142y 12-godzinne zmiany przez 6 dni w tygodniu. Teraz uda\u0142o si\u0119 zmniejszy\u0107 wymiar nadgodzin o po\u0142ow\u0119. Pojawi\u0142o si\u0119 tak\u017ce oddelegowywanie pracownik\u00f3w, kt\u00f3rzy doznali uszczerbku na zdrowiu do l\u017cejszych zada\u0144. To jednak okaza\u0142a si\u0119 pu\u0142apka, bo jak m\u00f3wi jeden z pracownik\u00f3w, ka\u017cdy boi si\u0119 obecnie takie rzeczy zg\u0142asza\u0107 \u2013 obj\u0119cie mniej obci\u0105\u017caj\u0105cego stanowiska ko\u0144czy si\u0119 spadkiem stawki wynagrodzenia z 22 do 10 dolar\u00f3w ameryka\u0144skich za godzin\u0119.", "\u2013 To strasznie krzywdz\u0105ce i my\u015bl\u0119, \u017ce nieprawdziwe twierdzenie, \u017ce nie dbam o zatrudnianych pracownik\u00f3w \u2013 odpiera zarzuty Musk. Od ubieg\u0142ego roku statystyki dotycz\u0105ce bezpiecze\u0144stwa pracy znacznie si\u0119 poprawi\u0142y. Wysokie tempo pracy to wed\u0142ug niego kwestia przetrwania. Wyniki produkcji sprowadzaj\u0105 si\u0119 do tego, jak du\u017c\u0105 strat\u0119 poniesie firma w danym okresie i czy biznes to prze\u017cyje, a w konsekwencji, czy pracownicy nie strac\u0105 swoich etat\u00f3w.", "Celem Muska dla swojej sp\u00f3\u0142ki jest wyprodukowanie w przysz\u0142ym roku obrotowym 500\u00a0000 egzemplarzy samochod\u00f3w z logo Tesli, o czym pisali\u015bmy w artykule: \u201e", "\u201d. ", " \u2013 ambitny cel oznacza wi\u0119c 500-proc. wzrost w zaledwie 12 miesi\u0119cy.", "Musk w wywiadzie przyznaje, \u017ce nie jest zadowolony z por\u00f3wnywania Tesli do czo\u0142owych producent\u00f3w samochod\u00f3w w Stanach Zjednoczonych. W po\u0142owie kwietnia pisali\u015bmy o tym, \u017ce pod wzgl\u0119dem ", ". Nieco wcze\u015bniej, na pocz\u0105tku miesi\u0105ca, ", ".", "Wed\u0142ug za\u0142o\u017cyciela Tesli, jego sp\u00f3\u0142ka na to nie zas\u0142uguje. To, co zje\u017cd\u017ca z jej ta\u015bm produkcyjnych, to zaledwie 1 proc. tego, co produkuje General Motors dzia\u0142aj\u0105cy na ca\u0142ym \u015bwiecie."]}
{"url": "https://www.bankier.pl/moto/polacy-coraz-chetniej-kupuja-luksusowe-auta-535/", "title": ["Polacy coraz ch\u0119tniej kupuj\u0105 luksusowe auta"], "lead": ["Do 10 proc. rocznie ma rosn\u0105\u0107 do 2022 liczba rejestrowanych przez Polak\u00f3w samochod\u00f3w luksusowych. Maj\u0119tni mieszka\u0144cy naszego kraju przeznaczaj\u0105 na samochody ponad po\u0142ow\u0119 wszystkich wydatk\u00f3w przeznaczonych na dobra luksusowe."], "text": ["Do 10 proc. rocznie ma rosn\u0105\u0107 do 2022 liczba rejestrowanych przez Polak\u00f3w samochod\u00f3w luksusowych. Maj\u0119tni mieszka\u0144cy naszego kraju przeznaczaj\u0105 na samochody ponad po\u0142ow\u0119 wszystkich wydatk\u00f3w przeznaczonych na dobra luksusowe.", "BrandLab (Materia\u0142y prasowe)", "Zgodnie z szacunkami Zion Market za pi\u0119\u0107 lat warto\u015b\u0107 tego rynku na ca\u0142ym \u015bwiecie przekroczy 124 miliardy dolar\u00f3w. Polak za samoch\u00f3d ekskluzywny uwa\u017ca taki, kt\u00f3ry jest niezawodny i najwy\u017cszej jako\u015bci oraz nie kosztuje mniej ni\u017c 215\u00a0000 z\u0142 \u2013 wynika z raportu KPMG.", "W przeprowadzonym przez Deutsche Bank badaniu kredyt\u00f3w, 16 proc. zamo\u017cnych kredytobiorc\u00f3w przeznaczy\u0142o by te pieni\u0105dze w\u0142a\u015bnie na samoch\u00f3d.", "Z tego samego badania wynika tak\u017ce, \u017ce cech\u0105 samochodu luksusowego jest nie tylko jego cena i najwy\u017csza jako\u015b\u0107, ale tak\u017ce unikatowo\u015b\u0107. \u2013 Dla wielu kolekcja zabytkowych pojazd\u00f3w okazuje si\u0119 atrakcyjn\u0105 lokat\u0105 kapita\u0142u \u2013 czytamy w komunikacie prasowym Deutsche Banku. \u2013 Tak\u017ce dlatego coraz wi\u0119ksz\u0105 popularno\u015bci\u0105 na \u015bwiecie ciesz\u0105 si\u0119 us\u0142ugi tuningowania samochod\u00f3w luksusowych \u2013 za dodatkow\u0105 (niema\u0142\u0105) op\u0142at\u0105 w\u0142a\u015bciciel seryjnego BMW, Ferrari, Aston Martina lub Lamborghini mo\u017ce mie\u0107 auto \u201eskrojone na miar\u0119\u201d i\u00a0z pewno\u015bci\u0105 niepowtarzalne, np. z\u00a0wyj\u0105tkowym wyposa\u017ceniem lub ekskluzywnym wn\u0119trzem \u2013 dodaj\u0105 autorzy.", "Deutsche Bank szacuje, \u017ce Polacy z roku na rok b\u0119d\u0105 kupowa\u0107 o 10 proc. samochod\u00f3w luksusowych wi\u0119cej. Ten trend ma utrzyma\u0107 si\u0119 na rynku przez najbli\u017csze 5 lat."]}
{"url": "https://www.bankier.pl/moto/wyprzedaz-rocznika-2017-w-salonach-samochodowych-kto-oferuje-najwieksze-rabaty-1222/", "title": ["Wyprzeda\u017c rocznika 2017 w salonach samochodowych. Kto oferuje najwi\u0119ksze rabaty?"], "lead": ["Noworoczne wyprzeda\u017ce mo\u017cna znale\u017a\u0107 nie tylko w galeriach handlowych, ale i w salonach samochodowych. Jak co roku producenci pr\u00f3buj\u0105 skusi\u0107 niezdecydowanych klient\u00f3w rabatami na zesz\u0142oroczne modele samochod\u00f3w oraz korzystniejszymi opcjami finansowania ich zakupu bezpo\u015brednio u oficjalnych dealer\u00f3w.", "Wyprzeda\u017ce rocznika 2017 \u2013 Mitsubishi"], "text": ["Noworoczne wyprzeda\u017ce mo\u017cna znale\u017a\u0107 nie tylko w galeriach handlowych, ale i w salonach samochodowych. Jak co roku producenci pr\u00f3buj\u0105 skusi\u0107 niezdecydowanych klient\u00f3w rabatami na zesz\u0142oroczne modele samochod\u00f3w oraz korzystniejszymi opcjami finansowania ich zakupu bezpo\u015brednio u oficjalnych dealer\u00f3w.", "Podobnie jak w ubieg\u0142ych latach, przyjrzeli\u015bmy si\u0119 tym promocjom i zebrali\u015bmy w jednym miejscu maksymalne rabaty u poszczeg\u00f3lnych producent\u00f3w, kt\u00f3rzy chwal\u0105 si\u0119 nimi w swoich noworocznych cennikach. W niekt\u00f3rych przypadkach obni\u017cki si\u0119gaj\u0105 nawet 35 000 z\u0142.", "W salonach jednej z marek francuskiego koncernu motoryzacyjnego PSA \u2013 Citro\u00ebna \u2013 mo\u017cna znale\u017a\u0107 promocje si\u0119gaj\u0105ce 10 000 z\u0142. Na taki rabat mog\u0105 liczy\u0107 klienci zainteresowani zakupem modeli C4 picasso i grand picasso \u2013 w obu przypadkach najta\u0144sze wersje silnikowe z najubo\u017cszym wyposa\u017ceniem kosztuj\u0105 ponad 60 000 z\u0142.", "PSA", "Najmniejszy rabat zaproponowano w przypadku modelu C1 z rocznika 2017. Upust wynosi 3500 z\u0142 przy wyj\u015bciowej cenie samochodu na poziomie 30 000 z\u0142. Bior\u0105c pod uwag\u0119 rabat na nowego C3 (5000 z\u0142), najta\u0144sza wersja mo\u017ce kosztowa\u0107 tyle samo, co C1 po obni\u017cce.", "Rumu\u0144ski producent samochod\u00f3w dzia\u0142aj\u0105cy obecnie pod szyldem stajni Renault \u2013 Dacia \u2013 w najnowszym cenniku wskazuje rabat wy\u0142\u0105cznie na model duster. Upust wynosi 2000 z\u0142, a ceny modelu zaczynaj\u0105 si\u0119 od 39 900 z\u0142 za wersj\u0119 Access z silnikiem SCe 115.", "W pozosta\u0142ych przypadkach dacia w ramach noworocznych wyprzeda\u017cy kusi klient\u00f3w g\u0142\u00f3wnie promocyjnym ubezpieczeniem i ni\u017csz\u0105 cen\u0105 pakietu Easy Service, kt\u00f3ry obejmuje 4-letni\u0105 gwarancj\u0119 wraz z przegl\u0105dami w ramach oferty Dacia Finansowanie.", "Fiat oblepi\u0142 promocyjnymi znacznikami dziesi\u0119\u0107 modeli swoich samochod\u00f3w. Najwy\u017cszy rabat wynosi 7000 z\u0142 i dotyczy najdro\u017cszego z nich \u2013 dostawczego fiata doblo, kt\u00f3ry w najta\u0144szej wersji kosztuje 58 300 z\u0142.", "(fot. Cl\u00e9ment Bucco-Lechat / Wikimedia Commons)", "Najta\u0144szy model Fiata \u2013 panda, kt\u00f3rej ceny zaczynaj\u0105 si\u0119 od 34 600 z\u0142, zosta\u0142 przeceniony o maksymalnie 6000 z\u0142. Najmniejszy rabat dotyczy natomiast jednego z najdro\u017cszych samochod\u00f3w w ofercie \u2013 fiat 500X kosztuj\u0105cy co najmniej 57 900 z\u0142 mo\u017ce by\u0107 przeceniony o co najwy\u017cej 2000 z\u0142.", "Zimowe wyprzeda\u017ce rocznika 2017 w ofercie poszczeg\u00f3lnych marek samochodowych", "\u0179r\u00f3d\u0142o: Bankier.pl na podstawie stron producent\u00f3w", "Dziesi\u0119\u0107 promocyjnych cennik\u00f3w przygotowa\u0142 tak\u017ce Ford. Najwi\u0119ksze obni\u017cki si\u0119gaj\u0105 15 500 z\u0142 \u2013 dost\u0119pne s\u0105 jednak tylko dla najdro\u017cszego samochodu \u2013 forda edge za co najmniej 171 880 z\u0142. Wysokie rabaty czekaj\u0105 jednak tak\u017ce poszukuj\u0105cych ta\u0144szych aut.", "(fot. REUTERS/Arnd Wiegmann / FORUM)", "O 10 000 z\u0142 przeceniona zosta\u0142a m.in. nowa fiesta, kt\u00f3rej ceny zaczynaj\u0105 si\u0119 od 46 930 z\u0142. Nieco gorzej to wygl\u0105da w przypadku najta\u0144szego samochodu z portfolio Forda \u2013 modelu Ka+. Auto za min. 39 600 z\u0142 mo\u017ce by\u0107 ta\u0144sze o co najwy\u017cej 5 500 z\u0142 \u2013 nominalnie jest to tak\u017ce najni\u017cszy rabat w tej edycji wyprzeda\u017cy.", "Honda przygotowa\u0142a dla potencjalnych klient\u00f3w cztery promocje \u2013 na dwie wersje modelu civic, model CR-V i HR-V. Obni\u017cki na ubieg\u0142y rocznik produkcyjny si\u0119gaj\u0105 16 000 z\u0142, a najni\u017csza z nich to 3000 z\u0142.", "(fot. REUTERS/Darren Whiteside / FORUM)", "O wspomniane 6000 z\u0142 ta\u0144szy mo\u017ce by\u0107 model CR-V, kt\u00f3ry w najta\u0144szej wersji kosztuje 87 300 z\u0142. Obie wersje hondy civic (4D i 5D) zosta\u0142y obj\u0119te rabatem do 7000 z\u0142. Tylko o 3000 z\u0142 producent opu\u015bci na modelu HR-V.", "Hyundai przeceni\u0142 niemal ca\u0142e swoje portfolio \u2013 w sumie jedena\u015bcie modeli. Rabaty mog\u0105 si\u0119ga\u0107 nawet 40 000 z\u0142, a dodatkowo marka po raz kolejny do\u0142o\u017cy nawet do 4000 z\u0142 rabatu za odkup poprzedniego auta klienta.", "(fot. REUTERS/Shannon Stapleton / FORUM)", "Najwy\u017csze rabaty dotycz\u0105 najdro\u017cszych modeli \u2013 w ich przypadku poziom upustu zosta\u0142 ustalony procentowo. O 17 proc. mniej za niekt\u00f3re wersje wyposa\u017cenia modeli santa fe, grand santa fe i i40 wagon zap\u0142ac\u0105 potencjalni klienci. W przypadku modelu santa fe, wyj\u015bciowa stawka za auto wynosi 231 200 z\u0142.", "Kolejny korea\u0144ski producent obecny na polskim rynku przeceni\u0142 dziewi\u0119\u0107 swoich modeli, a rabaty wahaj\u0105 si\u0119 od 2000 z\u0142 do 9000 z\u0142. Najwi\u0119kszy dotyczy najdro\u017cszego modelu w ofercie \u2013 kii sorento za co najmniej 155 500 z\u0142.", "(fot. REUTERS/Mike Segar/FORUM)", "Najta\u0144sze modele (picanto, nowa rio) przeceniono o ok. 3000 z\u0142. Najni\u017cszy rabat (2000 z\u0142) przyznano na samoch\u00f3d kia niro hybrid, kt\u00f3ry kosztuje co najmniej 88 900 z\u0142.", "Zimowe wyprzeda\u017ce rocznika 2017 w ofercie poszczeg\u00f3lnych marek samochodowych", "*dodatkowe do 2000 z\u0142 rabatu w ramach odkupu dotychczasowego samochodu **tylko dla przedsi\u0119biorc\u00f3w", "\u0179r\u00f3d\u0142o: Bankier.pl na podstawie stron producent\u00f3w", "Wyprzeda\u017ce rocznika 2017 \u2013 Mitsubishi", "Mistubishi najwi\u0119ksze rabaty postanowi\u0142o da\u0107 przedsi\u0119biorcom. Mog\u0105 oni liczy\u0107 nawet na 30 000 z\u0142 za terenowy model pajero z 2017 roku. Klientom indywidualnym producent zapewni natomiast do 10 000 z\u0142 upustu.", "(fot. REUTERS/Issei Kato/File Photo/FORUM)", "Tyle samo skorzystaj\u0105 tak\u017ce na zakupie modeli ASX i outlander. Oba w najta\u0144szych wariantach wyposa\u017cenia kosztuj\u0105 mniej ni\u017c 100 000 z\u0142.", "Opel r\u00f3wnie\u017c postanowi\u0142 przeceni\u0107 ponad dziesi\u0119\u0107 swoich samochod\u00f3w na polskim rynku. Modele z rocznika 2017 roku mo\u017cna kupi\u0107 nawet za 10 000 z\u0142 taniej. Pojawiaj\u0105 si\u0119 jednak r\u00f3wnie\u017c rabaty dziesi\u0119ciokrotnie ni\u017csze.", "(fot. REUTERS/Kai Pfaffenbach/FORUM)", "Nawet o 10 000 z\u0142 taniej mo\u017cna kupi\u0107 astr\u0119 sedan, kt\u00f3ra w najta\u0144szej wersji w cenniku katalogowym kosztuje 59 900 z\u0142. Wersja hatchback (taka sama cena) to z kolei maksymalnie 5500 z\u0142 rabatu. Wysoko przeceniono tak\u017ce cors\u0119 (8000 z\u0142) i now\u0105 insigni\u0119 (8000 z\u0142). Najmniejszy rabat przys\u0142uguje nabywcom najta\u0144szego modelu w ofercie \u2013 opla karl i wynosi 1000 z\u0142.", "G\u0142\u00f3wna marka koncernu PSA przygotowa\u0142a cztery rabaty, ale za to na spore kwoty. Maksymalne obni\u017cki na poszczeg\u00f3lne modele si\u0119gaj\u0105 prawie 20 000 z\u0142.", "(fot. REUTERS/Benoit Tessier)", "Do 19 800 z\u0142 mniej mo\u017cna zap\u0142aci\u0107 za nowego peugota 308 SW. Rabat obejmuje jednak premi\u0119 za odkup i promocyjne ubezpieczenie. Najni\u017cszy rabat to jednak wci\u0105\u017c ponad 10 000 z\u0142 \u2013 do 12 700 z\u0142 mo\u017ce zosta\u0107 przeceniony model 208, kt\u00f3ry kosztuje co najmniej 54 400 z\u0142.", "Renault to jeden z trzech producent\u00f3w w zestawieniu, kt\u00f3rzy w ramach wyprzeda\u017cy rocznika 2017 r. przecenili najwi\u0119cej samochod\u00f3w. Na klient\u00f3w czeka a\u017c pi\u0119tna\u015bcie obni\u017cek si\u0119gaj\u0105cych 20 000 z\u0142 \u2013 tyle mo\u017cna zaoszcz\u0119dzi\u0107 na najdro\u017cszym w ofercie modelu espace za min. 158 900 z\u0142.", "(fot. REUTERS/Francois Lenoir/FORUM)", "Ponad 10 000 z\u0142 rabatu czeka tak\u017ce na zainteresowanych modelami kadjar, talisman i koleos. Najmniejsza obni\u017cka \u2013 do 3000 z\u0142 \u2013 przys\u0142uguje na najta\u0144szy model w ofercie Renault \u2013 twingo.", "Zimowe wyprzeda\u017ce rocznika 2017 w ofercie poszczeg\u00f3lnych marek samochodowych", "*w kwot\u0119 rabatu wliczony jest komplet opon zimowych", "\n\u0179r\u00f3d\u0142o: Bankier.pl na podstawie stron producent\u00f3w", "Seat przeceni\u0142 w tym roku swoje modele leon, leon x-perience, leon cupra i alhambra. Zainteresowani pozosta\u0142\u0105 cz\u0119\u015bci\u0105 oferty mog\u0105 liczy\u0107 na lepsze wyposa\u017cenie ta\u0144szych wersji w tej samej cenie.", "(fot. REUTERS/Albert Gea/FORUM)", "W\u015br\u00f3d przecenionych aut najwi\u0119kszy rabat dotyczy modelu alhambra. Producent postanowi\u0142 udzieli\u0107 do 15 000 rabatu w wyprzeda\u017cy zesz\u0142ego rocznika.", "Skoda przeceni\u0142a dziesi\u0119\u0107 swoich modeli z 2017 roku. W\u015br\u00f3d nich znajduj\u0105 si\u0119 najcz\u0119\u015bciej rejestrowane od kilku lat samochody w Polsce \u2013 model fabia i octavia. Nie na te modele jednak producent udzieli najwi\u0119kszego rabatu.", "(fot. REUTERS/David W Cerny/FORUM)", "Do 15 000 z\u0142 natomiast mo\u017cna zaoszcz\u0119dzi\u0107 na modelu superb, kt\u00f3ry normalnie kosztuje od 90 130 z\u0142 w g\u00f3r\u0119. O 10 500 z\u0142 przeceniono tak\u017ce model rapid spaceback, a o 9000 z\u0142 standardowego rapida.", "Kolejny przedstawiciel korea\u0144skiej my\u015bli motoryzacyjnej w Polsce przedstawi\u0142 ofert\u0119 wyprzeda\u017cow\u0105 obejmuj\u0105ca nie tylko rocznik 2017, ale r\u00f3wnie\u017c 2016. Na te starsze auta rabat jest oczywi\u015bcie wi\u0119kszy ni\u017c na te, kt\u00f3re trafi\u0142y do salon\u00f3w dopiero w ubieg\u0142ym roku.", "Najwy\u017cej przeceniony zosta\u0142 model rexton W (25 000 z\u0142) z rocznika 2017 i XLV z rocznika 2016 (22 000 z\u0142). W\u015br\u00f3d dziesi\u0119ciu przecen tylko jeden model jest ta\u0144szy o mniej ni\u017c 10 000 z\u0142 \u2013 actyon sports (9000 z\u0142).", "Toyota wraz z Renault i Volkswagenem nale\u017c\u0105 do grupy producent\u00f3w, kt\u00f3rzy przecenili w tym roku a\u017c pi\u0119tna\u015bcie modeli samochod\u00f3w. Najwy\u017csze rabaty przekraczaj\u0105 pr\u00f3g 30 000 z\u0142. Dok\u0142adnie do 35 000 z\u0142 przeceny mo\u017cna liczy\u0107 w przypadku modelu land cruiser \u2013 najdro\u017cszego samochodu w ofercie Toyoty (od 209 000 z\u0142).", "(fot. \u00a9PHOTOPQR/VOIX DU NORD/FORUM)", "Podobnie (28 000 z\u0142) przeceniono tak\u017ce nowego land cruisera. Do 20 000 z\u0142 mo\u017cna tak\u017ce zaoszcz\u0119dzi\u0107 na zakupie samochodu toyota PROACE, RAV4 i avensis.", "Zimowe wyprzeda\u017ce rocznika 2017 w ofercie poszczeg\u00f3lnych marek samochodowych", "\u0179r\u00f3d\u0142o: Bankier.pl na podstawie stron producent\u00f3w", "W salonach Volkswagena przeceny by\u0142y nieco skromniejsze. Na pi\u0119tna\u015bcie obj\u0119tych wyprzeda\u017cami modeli tylko w jednym przypadku mo\u017cna uzyska\u0107 rabat przekraczaj\u0105cy 20 000 z\u0142 \u2013 jest to model touareg kosztuj\u0105cy przesz\u0142o 200 000 z\u0142 \u2013 producent udziela na rocznik 2017 obni\u017cki do 24 000 z\u0142.", "(fot. Stefanie Loos / Reuters)", "Poni\u017cej tej granicy, ale wci\u0105\u017c na przyzwoitych warunkach, obni\u017cono ceny modeli passat, passat variant i sharan \u2013 w ka\u017cdym z tych przypadk\u00f3w przeceny si\u0119gaj\u0105 18 000 z\u0142.", "Nie wszyscy producenci zdecydowali si\u0119 zamie\u015bci\u0107 komunikaty z dok\u0142adnymi cennikami wyprzeda\u017cy. Cz\u0119\u015b\u0107 z nich odsy\u0142a klient\u00f3w do swoich salon\u00f3w \u2013 r\u00f3\u017cne modele mog\u0105 by\u0107 r\u00f3\u017cnie przeceniane w zale\u017cno\u015bci od lokalizacji i dost\u0119pno\u015bci auta w oficjalnych punktach sprzeda\u017cy.", "(fot. REUTERS/Toru Hanai/File Photo/FORUM)", "Ci, kt\u00f3rzy jednak nie obni\u017c\u0105 ceny swoich samochod\u00f3w, pr\u00f3buj\u0105 skusi\u0107 potencjalnych klient\u00f3w promocyjnymi formami finansowania (np. leasing na 100 proc. warto\u015bci samochodu), atrakcyjnymi po\u017cyczkami na zakup samochodu bezpo\u015brednio w salonie czy rozszerzone pakiety wyposa\u017cenia w cenie katalogowej.", "Ch\u0119tni na to, by skorzysta\u0107 z rocznikowych wyprzeda\u017cy musz\u0105 si\u0119 jednak spieszy\u0107. Liczba egzemplarzy obj\u0119ta promocyjnymi cennikami jest ograniczona, jak informuj\u0105 producenci na swoich stronach internetowych."]}
{"url": "https://www.bankier.pl/moto/gdzie-kupic-samochod-elektryczny-ceny-w-2018-roku-1369/", "title": ["Gdzie kupi\u0107 samoch\u00f3d elektryczny? Ceny w 2018 roku"], "lead": ["Oferta samochod\u00f3w elektrycznych dost\u0119pnych w Polsce ro\u015bnie, ale w raz z wi\u0119kszym wyborem i lepszymi osi\u0105gami rosn\u0105 r\u00f3wnie\u017c ceny. Ceny poni\u017cej 100 000 z\u0142 to wyj\u0105tki, a i tak dotyczy to jedynie najmniejszych aut z najkr\u00f3tszymi zasi\u0119gami na jednym \u0142adowaniu. Ponownie przyjrzeli\u015bmy si\u0119 stawkom, z jakimi musi si\u0119 liczy\u0107 Polak planuj\u0105cy wesprze\u0107 rozw\u00f3j elektromobilno\u015bci nad Wis\u0142\u0105."], "text": ["Oferta samochod\u00f3w elektrycznych dost\u0119pnych w Polsce ro\u015bnie, ale w raz z wi\u0119kszym wyborem i lepszymi osi\u0105gami rosn\u0105 r\u00f3wnie\u017c ceny. Ceny poni\u017cej 100 000 z\u0142 to wyj\u0105tki, a i tak dotyczy to jedynie najmniejszych aut z najkr\u00f3tszymi zasi\u0119gami na jednym \u0142adowaniu. Ponownie przyjrzeli\u015bmy si\u0119 stawkom, z jakimi musi si\u0119 liczy\u0107 Polak planuj\u0105cy wesprze\u0107 rozw\u00f3j elektromobilno\u015bci nad Wis\u0142\u0105.", "Nieca\u0142e 10 elektryk\u00f3w i 10 samochod\u00f3w hybrydowych przyby\u0142o w naszym zestawieniu od czasu ostatniej jego edycji z ubieg\u0142ego roku. Do grona marek oferuj\u0105cych samochody z nap\u0119dami na paliwa alternatywne w Polsce do\u0142\u0105czy\u0142 tylko Volkswagen. Zapowiadany w ubieg\u0142ym roku elektryczny Opel wci\u0105\u017c nie trafi\u0142 do sprzeda\u017cy \u2013 co wi\u0119cej, zapowied\u017a ampery-e znikn\u0119\u0142a ze strony internetowej producenta, a jego premiera przed\u0142u\u017ca si\u0119 niczym dostawy tesli model 3.", "Chc\u0105c kupi\u0107 samoch\u00f3d elektryczny w Polskim salonie pozostaje wi\u0119c grono sze\u015bciu producent\u00f3w: BMW, Hyundai, Nissan, Renault, Smart i Volkswagen. Cenniki nie s\u0105 jednak lito\u015bciwe. Najta\u0144sza opcja to 33 900 z\u0142, kt\u00f3r\u0105 jednak trudno nazwa\u0107 samochodem. Standardowe hatchbacki to ju\u017c minimum 100 000 z\u0142. Czy to, co oferuj\u0105 za t\u0119 cen\u0119, faktycznie jest warte zachodu i pieni\u0119dzy?", "Wspomniane ju\u017c auto za niewiele ponad 33 900 z\u0142 to renault twizy. Cena nie obejmuje jednak akumulatora, kt\u00f3ry przy tej stawce jest najmowany \u2013 koszty najmu zale\u017c\u0105 od jego okresu i przewidywanego przebiegu. Stawki odst\u0119pnego wahaj\u0105 si\u0119 od 249 z\u0142 do 369 z\u0142/m-c. Twizy to ma\u0142y miejski pojazd dwuosobowy, konstrukcyjnie przypominaj\u0105cy bardziej skuter na czterech ko\u0142ach. Najta\u0144sza wersja nie pojedzie szybciej ni\u017c 50 km/h. We Francji mog\u0105 nimi je\u017adzi\u0107 ju\u017c nawet czternastolatkowie bez prawa jazdy. Na mocniejszy wariant \u2013 wersj\u0119 80 rozp\u0119dzaj\u0105c\u0105 si\u0119 do 80 km/h \u2013 trzeba ju\u017c mie\u0107 standardowe prawo jazdy kat. B. Nie osza\u0142amia tak\u017ce zasi\u0119g pojazdu na pe\u0142nej baterii \u2013 katalogowo podaje si\u0119 100 km, ale faktycznie przewidywany wynosi 80 km.", "Mniej ni\u017c 100 000 z\u0142 kosztuj\u0105 jeszcze elektryczne wersje smarta \u2013 dwuosobowa za 94 500 z\u0142 i czteroosobowa za 96 000 z\u0142. Pomimo dwukrotnie wy\u017cszej ceny od renault twizy, dane techniczne nie s\u0105 osza\u0142amiaj\u0105co lepsze. Ka\u017cda z wersji rozp\u0119dzi si\u0119 do 130 km/h i przejedzie co najwy\u017cej 160 km na jednym \u0142adowaniu.", "Ceny samochod\u00f3w elektrycznych w Polsce", "\u0179r\u00f3d\u0142o: Opracowanie Bankier.pl na podstawie cennik\u00f3w producent\u00f3w", "Nieco dro\u017csze modele \u2013 np. renault zoe czy nowy nissan leaf, kosztuj\u0105 120 000-140 000 z\u0142, oferuj\u0105 co prawda podobne pr\u0119dko\u015bci maksymalne, ale ju\u017c przejecha\u0107 na nich mo\u017cna nawet dwa razy d\u0142u\u017csze dystanse \u2013 do 400 km. Patrz\u0105c jedna na nie nieco bardziej realistycznie, producenci zapewniaj\u0105, \u017ce pe\u0142ne \u0142adowanie wystarczy na 200-300 km jazdy w zale\u017cno\u015bci od pogody. Renault zoe, podobnie jak model twizy, mo\u017cna naby\u0107 taniej \u2013 rezygnuj\u0105c akumulatora trakcyjnego na w\u0142asno\u015b\u0107 i decyduj\u0105c si\u0119 na jego najem. Ten waha si\u0119 cenowo od 309 do 549 z\u0142/m-c.", "Polski rynek wci\u0105\u017c czeka na opla amper\u0119-e. Samoch\u00f3d by\u0142 zbudowany na podstawie bardzo pozytywnie ocenianego chevroleta bolta, kt\u00f3ry w Stanach Zjednoczonych okre\u015blany jest jedynym godnym konkurentem dla propozycji Tesli. W zwi\u0105zku jednak ze sprzeda\u017c\u0105 marki Opel europejskiemu koncernowi PSA, sytuacja si\u0119 nieco skomplikowa\u0142a. Nowy w\u0142a\u015bciciel musi dok\u0142ada\u0107 do ka\u017cdego egzemplarza opla ampery-e, dostarczaj\u0105c go na rynek niemiecki, mo\u017cliwe wi\u0119c, \u017ce w Polsce nie doczekamy si\u0119 propozycji elektrycznej od koncernu PSA do 2019 roku, kiedy to ma zaprezentowa\u0107 auto w\u0142asnej produkcji.", "Obecnie najdro\u017cszym samochodem elektrycznym dost\u0119pnym na polskim rynku jest BMW i3s \u2013 najgorzej wyposa\u017cona wersja kosztuje 179 700 z\u0142.", "Ceny samochod\u00f3w hybrydowych nieznacznie r\u00f3\u017cni\u0105 si\u0119 od tych z wy\u0142\u0105cznie nap\u0119dem elektrycznym. Klienci dodatkowo maj\u0105 wyb\u00f3r pomi\u0119dzy standardowym nap\u0119dem hybrydowym i plug-in. Stawki zaczynaj\u0105 si\u0119 od 66 900 z\u0142, a ko\u0144cz\u0105 nawet na 615 500 z\u0142 w przypadku bardziej luksusowych modeli.", "\n", "(fot. \u00a9PHOTOPQR/VOIX DU NORD/FORUM)", "Prym na rynku hybryd wiedzie Toyota, kt\u00f3ra od lat inwestuje we wspieranie tej technologii w swoim portfolio. Obecnie niemal ka\u017cdy model Toyoty z silnikiem spalinowym ma swoj\u0105 wersj\u0119 hybrydow\u0105. Mo\u017cna wi\u0119c naby\u0107 m.in. popularnego yarisa czy SUV-a rav4 z dodatkowym silnikiem elektrycznym. Na ca\u0142\u0105 ofert\u0119 japo\u0144skiego producenta tylko prius plug-in umo\u017cliwia dodatkowo \u0142adowanie silnika elektrycznego z zewn\u0119trznego \u017ar\u00f3d\u0142a energii.", "Ceny samochod\u00f3w hybrydowych w Polsce", "\u0179r\u00f3d\u0142o: Opracowanie Bankier.pl na podstawie cennik\u00f3w producent\u00f3w", "Korea\u0144czycy natomiast, je\u015bli ju\u017c oferuj\u0105 hybryd\u0119, to w obu wariantach \u2013 tak jak Hyundai w przypadku modelu Ionie czy Kia w katalogu modelu niro i optima. Najta\u0144sze wersje hyundaia ioniq kosztuj\u0105 mniej ni\u017c 150 000 z\u0142, ki\u0119 niro hybryd mo\u017cna natomiast ju\u017c naby\u0107 za mniej ni\u017c 100 000 z\u0142.", "Najdro\u017csza propozycja to ponownie model marki BMW. Najubo\u017csza wersja wyposa\u017cenia kosztuje nieco ponad 615 000 z\u0142. Nale\u017cy jednak pami\u0119ta\u0107, \u017ce nie jest to typowe auto miejskie, a sportowa hybryda oferuj\u0105ca spore osi\u0105gi i futurystyczny wygl\u0105d.", "Oferta samochod\u00f3w z silnikami na pr\u0105d powi\u0119ksza si\u0119, ale tempo jest dosy\u0107 skromne. Dotyczy to jednak nie tylko naszego rynku a ca\u0142ego \u015bwiata. Najwi\u0119ksi producenci niejednokrotnie ju\u017c zapowiadali rozw\u00f3j nap\u0119d\u00f3w na paliwa alternatywne, ale odwa\u017cniejszych i przede wszystkim liczniejszych zmian mo\u017cemy spodziewa\u0107 si\u0119 dopiero od 2019 roku \u2013 to najwcze\u015bniejszy termin, na jaki deklarowa\u0142y si\u0119 sp\u00f3\u0142ki z bran\u017cy motoryzacyjnej, wprowadzenia nowych elektryk\u00f3w i hybryd na rynek.", "Wci\u0105\u017c tak\u017ce czekamy na polski samoch\u00f3d elektryczny, kt\u00f3ry by\u0107 mo\u017ce rozpowszechni ide\u0119 elektromobilno\u015bci w\u015br\u00f3d rodak\u00f3w. W ci\u0105gu najbli\u017cszych miesi\u0119cy ma zosta\u0107 wybrany partner do budowy samochodu, a produkcja ma\u0142oseryjna ma wystartowa\u0107 ju\u017c w przysz\u0142ym roku. W tym wy\u015bcigu bierze udzia\u0142 r\u00f3wnie\u017c Ursus, kt\u00f3ry ju\u017c zd\u0105\u017cy\u0142 pokaza\u0107 prototyp swojego auta dostawczego z nap\u0119dem elektrycznym."]}
{"url": "https://www.bankier.pl/moto/aston-martin-chce-wjechac-na-gielde-434/", "title": ["Aston Martin chce wjecha\u0107 na gie\u0142d\u0119"], "lead": ["W\u0142a\u015bciciele Astona Martina coraz bardziej przychylaj\u0105 si\u0119 do pomys\u0142u pierwszej publicznej emisji akcji. Atmosfer\u0119 wok\u00f3\u0142 tematu podgrza\u0142y og\u0142oszone wyniku finansowe firmy, kt\u00f3re powinny wystarczaj\u0105co zach\u0119ci\u0107 potencjalnych udzia\u0142owc\u00f3w do zakupu akcji \u2013 ", "pisze CNN Money", "."], "text": ["W\u0142a\u015bciciele Astona Martina coraz bardziej przychylaj\u0105 si\u0119 do pomys\u0142u pierwszej publicznej emisji akcji. Atmosfer\u0119 wok\u00f3\u0142 tematu podgrza\u0142y og\u0142oszone wyniku finansowe firmy, kt\u00f3re powinny wystarczaj\u0105co zach\u0119ci\u0107 potencjalnych udzia\u0142owc\u00f3w do zakupu akcji \u2013 ", ".", "REUTERS/Phil Noble/File Photo/FORUM", "Rok 2017 okaza\u0142 si\u0119 dla Astona Martina, jednej z najstarszych marek motoryzacyjnych na \u015bwiecie, pierwszym zyskownym okresem od siedmiu lat. Przy okazji rekordowej sprzeda\u017cy wynosz\u0105cej 1,2 mld dolar\u00f3w (o prawie po\u0142owi\u0119 wi\u0119cej ni\u017c rok temu) firma zarobi\u0142a 121 mln dolar\u00f3w ameryka\u0144skich.", "\u2013\u00a0To z pewno\u015bci\u0105 dobra historia do opowiadania inwestorom. Pomocna jest tak\u017ce si\u0142a marki i jej warto\u015b\u0107, kt\u00f3ra si\u0119 z tych wynik\u00f3w przebija \u2013 komentowa\u0142 spraw\u0119 Ian Fletcher z firmy analitycznej IHS Markit.", "O potencjalnym IPO Astona Martina m\u00f3wi si\u0119 ju\u017c od ubieg\u0142ego roku. CFO ulubionej marki samochodowej agenta Jej Kr\u00f3lewskiej Mo\u015bci, Mark Wilson wci\u0105\u017c wymienia tak\u0105 operacj\u0119 jako jedn\u0105 z mo\u017cliwych dr\u00f3g rozwoju firmy. Nieco wcze\u015bniej prowadzono ju\u017c rozmowy i wst\u0119pne kalkulacje co do wyceny \u2013 mark\u0119 Aston Martin wyceniono wtedy na 5 mld funt\u00f3w i tyle te\u017c sp\u00f3\u0142ka planowa\u0142a otrzyma\u0107 od inwestor\u00f3w na debiucie."]}
{"url": "https://www.bankier.pl/moto/diesel-vs-benzyna-liczba-rejestracji-mocno-sie-rozjezdza-356/", "title": ["Diesel vs benzyna. Liczba rejestracji mocno si\u0119 rozje\u017cd\u017ca"], "lead": ["Liczba rejestracji nowych samochod\u00f3w z silnikiem diesla w Unii Europejskiej spad\u0142a w I kwartale o 17 proc. rdr. W tym samym czasie kupiono o 14,6 proc. wi\u0119cej \u201ebenzyniak\u00f3w\u201d. W Polsce popularno\u015b\u0107 aut z silnikiem wysokopr\u0119\u017cnym spada wolniej ni\u017c w UE."], "text": ["Liczba rejestracji nowych samochod\u00f3w z silnikiem diesla w Unii Europejskiej spad\u0142a w I kwartale o 17 proc. rdr. W tym samym czasie kupiono o 14,6 proc. wi\u0119cej \u201ebenzyniak\u00f3w\u201d. W Polsce popularno\u015b\u0107 aut z silnikiem wysokopr\u0119\u017cnym spada wolniej ni\u017c w UE.", "ingimage", "\u201eDiesle s\u0105 sko\u0144czone\u201d \u2013 mia\u0142a powiedzie\u0107 ", " El\u017cbieta Bie\u0144kowska. I chocia\u017c elektryki ", ", to dominacja silnik\u00f3w benzynowych i dieslowskich w nowych samochodach na europejskich drogach wci\u0105\u017c jest przyt\u0142aczaj\u0105ca.", "W pierwszych trzech miesi\u0105cach br. 37,9 proc. wszystkich nowo zarejestrowanych w Unii Europejskiej samochod\u00f3w posiada\u0142o silniki diesla. Udzia\u0142 najpopularniejszych silnik\u00f3w benzynowych wynosi\u0142 55,5 proc. Wszystko to przy marginalnym p\u00f3ki co udziale ", ", wynika z danych Stowarzyszenia Europejskich Producent\u00f3w Pojazd\u00f3w (ACEA).", "W I kw. 2018 r. w ca\u0142ej Unii Europejskiej zarejestrowano ponad 1,5 mln nowych pojazd\u00f3w z silnikiem diesla. To o 17 proc. mniej ni\u017c w analogicznym okresie minionego roku, gdy sprzeda\u017c si\u0119gn\u0119\u0142a blisko 1,9 mln aut. Najwi\u0119kszy spadek odnotowano w Wielkiej Brytanii (-33 proc.). O ponad 20 proc. mniej rejestracji odnotowano w Finlandii (-24 proc.), S\u0142owenii (-23,4 proc.), Szwecji (-22,1 proc.), Czechach (-21,5 proc.), Niemczech (-21,3 proc.) oraz Irlandii (-20,3 proc.). W Polsce odwr\u00f3t od diesli nie jest tak wyra\u017any, jak w pozosta\u0142ych krajach UE \u2013 tutaj liczba rejestracji zmala\u0142a rdr. o 5,2 proc., co finalnie oznacza\u0142o 32,4 tys. zarejestrowanych pojazd\u00f3w.", "Statystyki Stowarzyszenia pokazuj\u0105, \u017ce w Unii wci\u0105\u017c s\u0105 kraje, gdzie sprzeda\u017c diesli ro\u015bnie \u2013 to m.in. Rumunia (+7,5 proc. rejestracji), Holandia (+6,7 proc.), Bu\u0142garia (+5,3 proc.), Litwa (+4,7 proc.), Estonia (+3,8 proc.) i Grecja (+1,4 proc.). Nominalnie najwi\u0119cej samochod\u00f3w z silnikami diesla w I kwartale roku zarejestrowano we W\u0142oszech (316 tys.), Niemczech (283 tys.), Wielkiej Brytanii (240 tys.) i Francji (226 tys.).", "W tym samym czasie, gdy Europejczycy mniej ch\u0119tnie kupuj\u0105 nowe diesle, ro\u015bnie udzia\u0142 silnik\u00f3w benzynowych. W ca\u0142ej Unii przyby\u0142o ich rdr. ponad 14 proc. (ok. 293 tys.), z czego najwi\u0119cej (a\u017c o 61 proc.) w Rumunii, ale tak\u017ce w Bu\u0142garii, na W\u0119grzech, w Grecji, Hiszpanii i S\u0142owenii (w ka\u017cdym z tych kraj\u00f3w odnotowano roczny wzrost na poziomie przynajmniej 35 proc.). Tak\u017ce w tym przypadku Polska wyprzedzi\u0142a \u015bredni\u0105 unijn\u0105, osi\u0105gaj\u0105c wzrost liczby rejestracji nowych samochod\u00f3w z silnikami benzynowymi na poziomie 18,2 proc., co wprowadzi\u0142o na ulice ponad 99,6 tys. nowych aut z takim nap\u0119dem."]}
{"url": "https://www.bankier.pl/moto/rzad-szykuje-zmiany-w-leasingu-koniec-z-wrzucaniem-calej-raty-w-koszty-500/", "title": ["Rz\u0105d szykuje zmiany w leasingu. Koniec z wrzucaniem ca\u0142ej raty w koszty?"], "lead": ["Resort Finans\u00f3w pracuje nad zmianami, kt\u00f3re mocno wp\u0142yn\u0105 na op\u0142acalno\u015b\u0107 leasingu. Podwy\u017cszenie limitu\u00a0amortyzacji samochodu do 150 tys. z\u0142, likwidacja kilometr\u00f3wki czy ograniczenie mo\u017cliwo\u015bci odliczania wydatk\u00f3w na auta wykorzystywane s\u0142u\u017cbowo i prywatnie \u2013 to niekt\u00f3re z proponowanych zmian, ", "informuje \u201eDziennik Gazeta Prawna\u201d", " ."], "text": ["Resort Finans\u00f3w pracuje nad zmianami, kt\u00f3re mocno wp\u0142yn\u0105 na op\u0142acalno\u015b\u0107 leasingu. Podwy\u017cszenie limitu\u00a0amortyzacji samochodu do 150 tys. z\u0142, likwidacja kilometr\u00f3wki czy ograniczenie mo\u017cliwo\u015bci odliczania wydatk\u00f3w na auta wykorzystywane s\u0142u\u017cbowo i prywatnie \u2013 to niekt\u00f3re z proponowanych zmian, ", " .", "YAY Foto", "O planowanych zmianach w leasingu poinformowa\u0142a minister finans\u00f3w Teresa Czerwi\u0144ska w wywiadzie dla DGP. Mo\u017ce si\u0119 okaza\u0107, \u017ce ta popularna forma finansowania, po kt\u00f3r\u0105 si\u0119gaj\u0105 g\u0142\u00f3wnie przedsi\u0119biorcy z sektora M\u015aP, niebawem przestanie by\u0107 op\u0142acalna (wg ZPL, w 2017 r. ten typ klienta stanowi\u0142 71 proc. og\u00f3\u0142u leasingobiorc\u00f3w).", "To doniesienia ciekawe tym bardziej, \u017ce rynek leasingu prze\u017cywa prawdziwy rozkwit. Z roku na rok warto\u015b\u0107 sumy podpisywanych kontrakt\u00f3w jest coraz wi\u0119ksza. Jeszcze pi\u0119\u0107 lat temu wynosi\u0142a ona 35,3 mln z\u0142, w 2014 r. by\u0142o to ju\u017c 42,8 mln z\u0142, natomiast w 2017 r. \u2013 67,8 mln z\u0142. ", ", dostawczych i ci\u0119\u017carowych do 3,5 ton, kt\u00f3re stanowi\u0142y w 2017 r. 45 proc. struktury finansowania przedmiot\u00f3w leasingu.", ". Leasing auta obecnie bardziej si\u0119 op\u0142aca ni\u017c jego zakup, poniewa\u017c ca\u0142o\u015b\u0107 raty mo\u017cna wliczy\u0107 w koszty uzyskania przychodu. Niestety, jak informuje DGP, ju\u017c w 2019 r. mo\u017ce przesta\u0107 by\u0107 tak op\u0142acany.", "Resort Finans\u00f3w planuje podwy\u017cszy\u0107 z 20 tys. euro do 150 tys. z\u0142 limit warto\u015bci samochodu osobowego, do kt\u00f3rego odpisy amortyzacyjne b\u0119d\u0105 zaliczane do koszt\u00f3w uzyskania przychod\u00f3w. Dodatkowo zamierza zrezygnowa\u0107 z kilometr\u00f3wki, na kt\u00f3r\u0105 \u2013 jak twierdzi Teresa Czerwi\u0144ska \u2013 skar\u017c\u0105 si\u0119 szczeg\u00f3lnie najmniejsi przedsi\u0119biorcy, a przede wszystkim na problemy z wype\u0142nianiem ewidencji przebiegu pojazdu dla potrzeb rozliczenia PIT. Jednak nie b\u0119dzie to dotyczy\u0142o aut nale\u017c\u0105cych do pracownik\u00f3w, a jedynie wykorzystywanych do cel\u00f3w s\u0142u\u017cbowych. Kolejn\u0105 planowan\u0105 zmian\u0105 ma by\u0107 zr\u00f3wnanie limitu odpis\u00f3w amortyzacyjnych samochod\u00f3w osobowych z kosztami ich leasingu operacyjnego.", "I cho\u0107 z podwy\u017cszenia limitu odpis\u00f3w amortyzacyjnych zaliczanych do koszt\u00f3w uzyskania przychodu przedsi\u0119biorcy mog\u0105 by\u0107 zadowoleni, to reszta zmian budzi du\u017ce obawy. Zr\u00f3wnanie limitu odpis\u00f3w amortyzacyjnych samochod\u00f3w osobowych z kosztami ich leasingu operacyjnego oznacza, \u017ce warto\u015b\u0107 rat b\u0119dzie kosztem podatkowym wy\u0142\u0105cznie do limitu okre\u015blonego dla amortyzacji, tj. 150 tys., kiedy obecnie do koszt\u00f3w zaliczanie s\u0105 wszystkie op\u0142aty leasingowe bez \u017cadnych ogranicze\u0144.", "Ponadto w przypadku wykorzystywania samochodu w celach mieszanych, tj. prywatnych oraz s\u0142u\u017cbowych, mo\u017cliwo\u015b\u0107 odliczania wydatk\u00f3w ma zosta\u0107 ograniczona \u2013 do 50 proc. poniesionych wydatk\u00f3w. Jak podkre\u015bla resort finans\u00f3w, celem takiej zmiany jest wprowadzenie takich samych zasad rozliczania samochod\u00f3w osobowych w podatkach dochodowych, na jakich rozliczany jest VAT."]}
{"url": "https://www.bankier.pl/moto/jakie-sa-symbole-benzyny-i-oleju-napedowego-710/", "title": ["Jakie s\u0105 symbole benzyny i oleju nap\u0119dowego?"], "lead": ["Na polskich stacjach paliw pojawi\u0142y si\u0119 ju\u017c nowe oznaczenia na dystrybutorach. Od 12 pa\u017adziernika w ca\u0142ej Unii Europejskiej obowi\u0105zywa\u0107 b\u0119dzie zunifikowany system identyfikacji rodzaj\u00f3w paliw. Oznacza to, \u017ce w Polsce obok oznacze\u0144 PB95, PB98 i ON pojawi\u0105 si\u0119 nowe."], "text": ["Na polskich stacjach paliw pojawi\u0142y si\u0119 ju\u017c nowe oznaczenia na dystrybutorach. Od 12 pa\u017adziernika w ca\u0142ej Unii Europejskiej obowi\u0105zywa\u0107 b\u0119dzie zunifikowany system identyfikacji rodzaj\u00f3w paliw. Oznacza to, \u017ce w Polsce obok oznacze\u0144 PB95, PB98 i ON pojawi\u0105 si\u0119 nowe.", "(fot. Adam Che\u0142stowski / FORUM)", "Nowa norma PN EN 16492 zostanie wdro\u017cona przez dyrektyw\u0119 unijn\u0105 i wejdzie w \u017cycie 12 pa\u017adziernika 2018 roku. Od tego dnia w ka\u017cdym kraju Wsp\u00f3lnoty paliwa b\u0119d\u0105 oznaczane zupe\u0142nie innymi symbolami, ni\u017c znane Polakom do tej pory. Benzyna b\u0119dzie oznaczana liter\u0105 \u201eE\u201d i r\u00f3\u017cnicowana ze wzgl\u0119du na maksymaln\u0105 procentow\u0105 zawarto\u015b\u0107 biokomponent\u00f3w. Podobnie olej nap\u0119dowy, kt\u00f3ry b\u0119dzie oznaczany z kolei liter\u0105 \u201eB\u201d.", "Te same oznaczenia pojawi\u0105 si\u0119 r\u00f3wnie\u017c przy wlewach paliwowych wszystkich samochod\u00f3w wyprodukowanych po tym terminie.", "Benzyna b\u0119dzie oznaczana dodatkowo symbolem ko\u0142a i b\u0119dzie sprzedawana w trzech wariantach \u2013 E5, E10 i E85. Jak ju\u017c podano powy\u017cej, liczby przy literze odpowiadaj\u0105 zawarto\u015bci procentowej biokomponent\u00f3w, kt\u00f3r\u0105 dopuszcza producent samochodu.", "Analogicznie b\u0119dzie to mia\u0142o miejsce przy oznaczeniu oleju nap\u0119dowego. Paliwo dla silnik\u00f3w diesela b\u0119dzie sprzedawane w wersjach B7, B10 i XTL \u2013 oznaczenia b\u0119d\u0105 dodatkowo wpisane w kwadrat. XTL w tym przypadku oznacza olej nap\u0119dowy powsta\u0142y bez u\u017cycia ropy naftowej.", "Znacznie mniejsza rewolucja czeka oznaczenia gaz\u00f3w spalinowych. Oznaczenia b\u0119d\u0105 zamykane w rombach. H2 b\u0119dzie oznacza\u0142o wod\u00f3r, CNG \u2013 spr\u0119\u017cony gaz ziemny, LNG \u2013 skroplony gaz ziemny, a LPG \u2013 gaz p\u0142ynny.", "fot. ACEA", "Nowe oznaczenia ju\u017c pojawiaj\u0105 si\u0119 na polskich stacjach", "\nJak donosi serwis autokult.pl, nowe oznaczenia ju\u017c pojawi\u0142y si\u0119 pilota\u017cowo na kilku stacjach PKN Orlen. Nowe litery towarzysz\u0105 dotychczasowym oznaczeniom PB i ON.", "\u2013 Norm\u0119 PN EN 16942 w PKN ORLEN wdra\u017camy przed czasem, \u0142\u0105cz\u0105c umieszczanie piktogram\u00f3w paliwowych bezpo\u015brednio w oznaczeniu ka\u017cdego w\u0119\u017ca dystrybutora. Chodzi o ustandaryzowanie europejskich oznacze\u0144 benzyny, diesel i LPG umieszczanych w formie wskazanego w normie piktogramu, razem z trwaj\u0105cym ju\u017c od kwietnia wprowadzeniem wizualizacji paliw nowej generacji EFECTA\u201d \u2013 poinformowa\u0142o redakcj\u0119 serwisu biuro prasowe Orlenu.", "\nZapytali\u015bmy pozosta\u0142e sieci stacji paliw o post\u0119py w przygotowaniu nowych oznacze\u0144. \u2013 Prace nad zmianami ju\u017c trwaj\u0105, mamy opracowane wzorce i jeste\u015bmy na etapie przygotowania procesu. Planowany ich zako\u0144czenie 15 pa\u017adziernika 2018 r. W niekt\u00f3rych lokalizacjach b\u0119dzie to nowa naklejka, w niekt\u00f3rych dodatkowe oznaczenie na istniej\u0105cej. W obu wypadkach zachowujemy rozmiary i kszta\u0142ty zgodne z dyrektyw\u0105 \u2013 poinformowa\u0142o redakcj\u0119 Bankier.pl biuro prasowe BP."]}
